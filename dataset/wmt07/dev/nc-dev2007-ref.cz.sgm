<refset setid="nc-dev2007" srclang="any" trglang="cz">
<DOC docid="nc-dev2007" sysid="ref">
<seg id=1> Další balkánské „za minutu dvanáct“ </seg>
<seg id=2> Jelikož se dnes pozornost světa soustředí na Irák, Severní Koreu a možný střet s Íránem kvůli jaderným zbraním, zmizelo Kosovo z „radarové obrazovky“. </seg>
<seg id=3> Tato nevšímavost však brzy skončí; blíží se totiž rozhodnutí o dalším osudu této provincie. </seg>
<seg id=4> Spojené státy a jejich evropští přátelé opakovaně dali najevo záměr učinit do konce roku obtížné rozhodnutí, zda oddělit Kosovo od Srbska. </seg>
<seg id=5> Toto rozhodnutí – klíčové pro budoucnost nestabilního regionu – se stane zkouškou odhodlání a jednoty Západu. </seg>
<seg id=6> Letošní jednání ve Vídni, které zprostředkovala Organizace spojených národů, ukázalo, že k dohodnutému urovnání mezi Srbskem a Kosovem o „konečném statusu“ nedojde. </seg>
<seg id=7> Rozhovory pokračují, ale jak Radě bezpečnosti diplomaticky sdělil vyjednavač OSN a někdejší finský prezident Martti Ahtisaari, v podstatě jsou mrtvé. </seg>
<seg id=8> Žádný srbský představitel nepřistoupí na nezávislost Kosova, poněvadž nacionalismus je i nadále převládající politickou silou v zemi. </seg>
<seg id=9> Premiér Vojislav Koštunica, tento apoštol srbského nacionalismu, se všemi způsoby snaží podkopat kosovskou prozatímní vládu. </seg>
<seg id=10> Chvatně usiluje ještě tento měsíc uspořádat celostátní referendum o nové ústavě, a to bez seriózní parlamentní debaty nebo obvyklé veřejné osvěty. </seg>
<seg id=11> Hlavním smyslem jeho nové ústavy je přitom preambule, která označuje Kosovo za nezadatelnou součást Srbska. </seg>
<seg id=12> Kosovští Albánci deklarovali, že neakceptují žádnou vazbu na Srbsko, byť by byla sebevolnější. </seg>
<seg id=13> V průběhu 90. let fakticky odmítli Srby řízené Kosovo tím, že vytvořili paralelní instituce. </seg>
<seg id=14> Vzhledem k jejich vynucenému masovému exodu v roce 1999 a následné intervenci NATO, která ukončila tamní srbskou vládu a vytvořila kvazistát pod správou OSN, se pro ně cokoliv jiného než nezávislost stalo nepřijatelným. </seg>
<seg id=15> Někdy v průběhu příštího měsíce či dvou zváží Kontaktní skupina pro Balkán – složená z USA, Velké Británie, Francie, Německa, Itálie a Ruska – Ahtisaariho doporučení ohledně konečného statusu Kosova a možná i navrhne nějaké řešení Radě bezpečnosti, na níž bude ležet konečné rozhodnutí. </seg>
<seg id=16> Na veřejnosti se všichni členové kontaktní skupiny snaží ponechat otázku konečného statusu Kosova otevřenou, ale neoficiálně již USA a někteří další spojenci oznámili oběma stranám, že letos navrhnou nezávislost. </seg>
<seg id=17> Někteří členové Rady bezpečnosti – zejména Rusko a Čína – se stavějí proti nařízenému urovnání nebo jsou vůči němu skeptičtí, a jen málo vlád upřednostňuje dělení území dalšího státu, jakkoliv jsou okolnosti přesvědčivé. </seg>
<seg id=18> Otázka, jestli Rada bezpečnosti nezávislost schválí, do značné míry závisí na tom, zda se podaří odvrátit ruské veto, což bude vyžadovat značné diplomatické úsilí. </seg>
<seg id=19> Důležitá je rovněž povaha poskytnuté nezávislosti. </seg>
<seg id=20> Nezávislé Kosovo musí být zabezpečeno a jeho menšiny chráněny. </seg>
<seg id=21> Severní Kosovo, které je dnes do značné míry pod kontrolou Bělehradu, nesmí být fakticky přehrazeno. </seg>
<seg id=22> V zájmu zmírnění bolestných dopadů pro Srbsko se Rada bezpečnosti musí vystříhat přiznání nezávislosti způsobem, který by byl natolik pokřivený, že by nový stát nemohl efektivně fungovat. </seg>
<seg id=23> Nedospěje-li Rada bezpečnosti k rozhodnutí o konečném statusu, nastane VÁŽNÁ situace: Kosovo by pak jednostranně vyhlásilo nezávislost a všechny země by se musely rozhodnout, zda nový stát uznají. </seg>
<seg id=24> Pokud se to stane, je pravděpodobné, že Srbové v severním Kosovu vyhlásí vlastní nezávislost. </seg>
<seg id=25> Přinejmenším by Srbsko vedlo intenzivní kampaň proti uznání. </seg>
<seg id=26> Po pravdě řečeno se srbská vláda již nyní snaží přesvědčit Západ, aby své rozhodnutí odložil do poloviny roku 2007. </seg>
<seg id=27> Kabinet tvrdí, že bude-li Kosovu přiznána nezávislost, v následujících volbách se dostane k moci ultranacionalistická Radikální strana. Srbská vláda zároveň věří, že uspořádá-li volby ještě letos, přiměje tím kontaktní skupinu, aby svůj návrh Radě bezpečnosti odložila. </seg>
<seg id=28> Vláda navíc vyzvala předáky bosenské Republiky srbské, aby pohrozili, že uspořádají vlastní referendum o odtržení od stále křehké Bosny. </seg>
<seg id=29> A kabinet zároveň i nadále – neúspěšně – usiluje o odstranění Ahtisaariho, aby tím vídeňské rozhovory protáhl. </seg>
<seg id=30> Zdá se, že také načasování referenda o ústavě je součástí této zdržovací taktiky. </seg>
<seg id=31> Někteří lidé doufají, že odklad rozdmýchá násilí v Kosovu a dále podnítí Západ, aby nezávislost znovu zvážil. </seg>
<seg id=32> Tato taktika může fungovat. </seg>
<seg id=33> Řada členských zemí Evropské unie se bojí důsledků odebrání území určité zemi a také dopadu nezávislosti Kosova na srbskou demokracii. </seg>
<seg id=34> Vzhledem k politické nestabilitě Srbska zpochybňují tyto země škody vyplývající z krátkodobého odkladu – byť by si je Srbsko způsobilo převážně samo. </seg>
<seg id=35> Odklad však jen poskytuje Koštunicovi více prostoru na hledání způsobu, jak rozhodnutí Rady bezpečnosti ještě citelněji ztížit. </seg>
<seg id=36> Západ musí bělehradské volání sirén ignorovat. </seg>
<seg id=37> Srbská politika bude v dohledné budoucnosti chaotická a nestabilní a srbští politici budou cítit pokušení se na to vymlouvat, aby se vyhnuli hrozbě ztráty Kosova. </seg>
<seg id=38> Problémy s navázáním styků mezi Srbskem a Kosovem navíc budou existovat za jakýchkoliv okolností. </seg>
<seg id=39> Neschopnost rozhodného postupu v otázce konečného statusu Kosova však situaci na Balkáně ještě zhorší, protože zablokuje směřování Srbska k Západu i jeho konečný cíl v podobě členství v EU, vystaví etnické menšiny v Kosovu napospas nebezpečné nejednoznačnosti a ohrozí křehké státy, jako jsou Bosna a Makedonie. </seg>
<seg id=40> Pro Kosovo neexistuje žádné jiné realistické řešení než nezávislost. </seg>
<seg id=41> Chce-li se Srbsko připojit k Západu, nesmí tuto příležitost promrhat tím, že samo sebe uvězní v pasti nacionalistické minulosti. </seg>
<seg id=42> Jižní Korea: Nový zrádný úsvit </seg>
<seg id=43> Rozhodnutí Severní Koreje vyhostit ze země inspektory OSN pro atomovou energii je jedním z mnoha důvodů, proč bychom dva týdny starou volbu Ro Mu-hjona novým jihokorejským prezidentem měli vnímat jako historický milník. </seg>
<seg id=44> Nejenže se začátek jeho funkčního období shoduje s jednou z nejnebezpečnějších epizod na Korejském poloostrově za posledních několik desetiletí; jeho prezidentská funkce bude navíc i dosud nejnáročnější zkouškou jihokorejských vztahů se Spojenými státy. </seg>
<seg id=45> Ro Mu-hjonovo vítězství nad I He-čchangem je dokladem generačního posunu uvnitř korejské politiky, v níž se mladší generace pokouší získat volnější ruku ve vztazích mezi Koreou a USA. </seg>
<seg id=46> Jedním z rozhodujících faktorů v prezidentském klání byly právě generační rozdíly, jež nahradily dosud tradiční regionální témata. </seg>
<seg id=47> Podle jednoho průzkumu volilo Roa více než 60 procent lidí ve věku mezi dvaceti a čtyřiceti lety a především díky nim Ro v prvním prezidentském klání muže proti muži po 31 letech získal 2,3-procentní náskok. </seg>
<seg id=48> Roovy populistické a nacionalistické názory nemilosrdně odzkouší realita, a to už záhy, neboť do úřadu má nastoupit už v únoru. </seg>
<seg id=49> Přimícháme-li ke generační změně, která jej vynesla do nejvyšší funkce v zemi, silnou touhu veřejnosti pokračovat v námluvách se Severní Koreou - navzdory severokorejskému zahrávání si s jaderným ohněm -, je na neshody a hádky se Spojenými státy už předem zaděláno. </seg>
<seg id=50> Selfmademanu Ro Mu-hjonovi, který složil zkoušku z advokacie, aniž by kdy chodil na právnickou fakultu, se podařilo přesvědčil voliče, že v zemi zavede novou politiku, jež bude odrážet pocity stále početnější a bohatší střední třídy, a tudíž smete politiku řízenou kádry zevnitř, regionální půtky a bojůvky politických frakcí. </seg>
<seg id=51> Jeho styl a rétorika budily dojem svěží (pro Koreu!) image řadového muže odhodlaného zlikvidovat zkostnatělé sítě korupce a jánabráchismu. </seg>
<seg id=52> Vůbec poprvé v moderních korejských dějinách se během prezidentské kampaně diskutovalo o zásadních otázkách, jimž Jižní Korea čelí, namísto o stranách a osobnostech. </seg>
<seg id=53> Kandidát Ro Mu-hjon vyzval k novému vztahu mezi Jižní Koreou a USA, založenému na principu nezávislosti a rovnosti. </seg>
<seg id=54> Mimo jiné prohlásil, že nebude Spojeným státům podlézat nebo jezdit do Washingtonu proto, aby se tam dal vyfotit. Přislíbil rovněž, že bude pokračovat v Kim Te Džungově "sluneční politice" sbližování se Severní Koreou. </seg>
<seg id=55> Ro vyhrál volby navzdory tomu, že se Severní Korea rozhodla oživit své jaderné reaktory, které byly od doku 1994 mimo provoz. </seg>
<seg id=56> Ještě před několika lety by tato skutečnost Roovy prezidentské šance zhatila. </seg>
<seg id=57> To, že tuto překážku překonal, aniž byl nucen změnit postoj k přibližování se Severní Koreji, znamená, že časy se radikálně změnily. </seg>
<seg id=58> Hlavní a vše prostupující touhou řadových Korejců je dnes změna, nikoli bezpečnostní situace. </seg>
<seg id=59> Roova kampaň se také částečně svezla na stoupající vlně antiamerikanismu. </seg>
<seg id=60> Rozhodnutí vojenského soudu USA, jenž zprostil viny dva americké vojáky, kteří loni v červnu obrněným transportérem omylem přejeli a usmrtili dvě korejské školačky, vyvolalo napříč celou zemí bouři nevole a vlnu demonstrací. </seg>
<seg id=61> I když se George W. Bush za smrt dívek dvakrát omluvil, nepřestávají sílit požadavky, aby došlo k úpravě Dohody o statutu síly (SOFA, Status of Force Agreement), jíž se řídí právní přístup k americkým jednotkám rozmístěným v Jižní Koreji. </seg>
<seg id=62> Řadoví Korejci trvají na tom, aby americké vojáky, kteří v zemi spáchají trestný čin, soudily korejské soudy. </seg>
<seg id=63> Tento projev dotčené národní hrdosti umocnil vynikající výkon jihokorejského fotbalového mužstva na mistrovství světa, které se konalo loni v létě na jihu Korejského poloostrova. Výkon korejské jedenáctky Korejce přesvědčil o tom, že jejich země dospěla - a že už dokáže stát na vlastních nohou i bez pomoci 37 tisíc amerických vojáků. </seg>
<seg id=64> Mnoho běžných Korejců si dnes opravdu myslí, že největší překážkou sjednocení poloostrova není severokorejský komunistický režim, ale přítomnost amerických vojáků. </seg>
<seg id=65> Podle nedávného průzkumu veřejného mínění jen 54,8 procenta Korejců souhlasí s rozmístěním amerických vojáků v zemi, přičemž 31,7 procenta se vyslovilo proti. </seg>
<seg id=66> Tyto pocity budou součástí diplomatické zkoušky, která bude Ro Mu-hjonův úřad utvářet od samého počátku. Bude totiž muset budovat vztahy s Amerikou v době, kdy se Bushova administrativa rozčiluje nad jadernými ambicemi Severní Koreje a její rolí v šíření zbraní hromadného ničení dalším nevyzpytatelným zemím. </seg>
<seg id=67> Korejští voliči - zjevně hluší k hrozbě, kterou severokorejské jaderné zbraně představují - prozatím Roovu politiku udržování dialogu a hospodářské výměny se Severem podporují. </seg>
<seg id=68> S prezidentem Mu-hjonem bude muset přijít téměř generální přestavba jihokorejské domácí politiky a vztahů jak s USA, tak Severní Koreou. </seg>
<seg id=69> Bude Ro umět vyvážit bezpečnost na poloostrově, účast Ameriky a podporu voličů, kteří jej zvolili? </seg>
<seg id=70> Usmířit všechny tyto cíle - to je těžká práce i pro toho nejzkušenějšího a nejcyničtějšího politika, a tak je ve hvězdách, jestli se to podaří prezidentu Mu-hjonovi. </seg>
<seg id=71> Jenomže neuspěje-li, čekají na Koreu tak strašné vyhlídky, že si je nikdo nemůže přát snad ani ve snu. </seg>
<seg id=72> Jednostranná cesta k míru </seg>
<seg id=73> V příštích třech týdnech učiní izraelská armáda bezprecedentní krok: místo aby bránila zemi proti vnějším nepřátelům nebo terorismu, bude evakuovat – v případě nutnosti silou – devět tisíc Izraelců z jejich domovů. </seg>
<seg id=74> Jednostranné stažení Izraele je výsledkem hlubokého politického posunu zapříčiněného dvěma poněkud rozporuplnými přesvědčeními, která charakterizují politiku premiéra Ariela Šarona od roku 2003: totiž že „cestovní mapa“ iniciovaná Spojenými státy nikam nevede a že status quo je neudržitelné. </seg>
<seg id=75> Jistě, podle Šaronova uvažování nemá devět tisíc židovských osadníků žijících mezi 1,2 miliony Palestinců v pásmu Gazy budoucnost. </seg>
<seg id=76> A tak je jednostranné stažení při absenci rozhovorů jediným smysluplným krokem směrem k uvolnění napětí a stabilizaci. </seg>
<seg id=77> Tato politika Izrael hluboce rozdělila: osadníci – většinou, i když ne bez výjimky nábožensky založení – mají pocit, že je Šaron jakožto „otec osad“ zradil. </seg>
<seg id=78> Dnes je to tedy izraelská levice, která si byť zdráhavě uvědomuje, že Šaronův nový pragmatismus může být prvním krokem správným směrem. </seg>
<seg id=79> Podobně jako de Gaulle v Alžírsku zamíchal také Šaron kartami izraelské politiky. </seg>
<seg id=80> V posledních týdnech jsme byli svědky mohutných demonstrací, z nichž některé hraničily s násilím; mnozí osadníci deklarovali, že vládní nařízení k evakuaci neuposlechnou. </seg>
<seg id=81> Armáda a policie mobilizovaly téměř 50 000 členů, kteří mají vystěhování realizovat. </seg>
<seg id=82> Tento násilný přístup je traumatický nejen pro osadníky, ale i pro mnoho dalších Izraelců. </seg>
<seg id=83> Teprve příští dny a týdny napovědí, zda evakuace probíhá pokojně, či nikoliv. </seg>
<seg id=84> Šaron mezitím za svou politiku draze zaplatil. </seg>
<seg id=85> Dvě pravicové strany opustily jeho vládní koalici, on sám ztratil většinovou podporu uvnitř své strany Likud a z vlády odešel i jeho ministr financí Benjamin Netanjahu. </seg>
<seg id=86> Pouze díky přivedení Strany práce Šimona Perese do kabinetu se Šaronovi podařilo udržet parlamentní většinu. </seg>
<seg id=87> Otázka pochopitelně zní, co se po odchodu z Gazy stane. </seg>
<seg id=88> Vlády mnoha zemí se zpočátku stavěly ke stahování skepticky, ale uvědomily si, že – jak praví washingtonské rčení – „tohle je jediná hra ve městě“. </seg>
<seg id=89> Dnes se mezi nimi stejně jako mezi Palestinci ozývá naděje, že po stažení z Gazy bude možné vrátit se k cestovní mapě a obnovit vyjednávání, jež povedou ke konečné dohodě mezi Izraelem a Palestinci. </seg>
<seg id=90> To je však velký omyl. </seg>
<seg id=91> Naděje na oživení cestovní mapy je sice motivována nejlepšími úmysly, ale naprosto se neslučuje s realitou. </seg>
<seg id=92> Budoucí jednání se budou muset zabývat otázkou konečné hranice mezi Izraelem a Palestinou, osudem dvou set tisíc židovských osadníků na západním břehu Jordánu, statusem Jeruzaléma a problémem palestinských uprchlíků z let 1947-48. </seg>
<seg id=93> Ve všech těchto otázkách se propast mezi izraelskými a palestinskými postoji od neúspěšných jednání v Camp Davidu v roce 2000 nikterak nezmenšila a strach a nedůvěra naopak vzrostly. </seg>
<seg id=94> Pokoušet se za těchto okolností o jednání by nebylo jen přehlídkou marnosti, ale mohlo by to na obou stranách pouze prohloubit odcizení a podezíravost. </seg>
<seg id=95> Nezdar Annanova plánu pro Kypr naznačuje, že dobré úmysly nestačí – a neshody na Kypru byly nepatrné ve srovnání s tím, co rozděluje Izraelce a Palestince. </seg>
<seg id=96> Co lze tedy dělat? </seg>
<seg id=97> Pravděpodobně jediným racionálním způsobem, jak pokračovat, by bylo uznat, že jednostranné kroky na obou stranách mohou dále podpořit uvolnění napětí a konečné usmíření. </seg>
<seg id=98> Na izraelské straně by mohlo být další stažení se z desítek izolovaných a malých osad na západním břehu Jordánu, které by obnášelo evakuaci dvaceti až třiceti tisíc osadníků, jednak politicky uskutečnitelné a jednak by poskytlo Palestincům na západním břehu celistvé území. </seg>
<seg id=99> Na palestinské straně by bylo důležitým krokem upevnění kontroly Palestinské samosprávy nad desítkami bezpečnostních služeb a milicí. </seg>
<seg id=100> Palestinský předák Mahmúd Abbás (Abú Mázin) to uznává, avšak otázka zní, zda to dokáže uskutečnit. </seg>
<seg id=101> Palestinské vedení by se rovněž mohlo rozhodnout pro obtížnější cestu a sdělit uprchlíkům, že – oproti tomu, co téměř 50 let hlásala palestinská propaganda – se už do Izraele nevrátí, ale budou se muset usadit na západním břehu a v Gaze, tedy v oblastech, které se stanou součástí budoucího palestinského státu. </seg>
<seg id=102> V ideálním světě končí konflikty dohodami a ujednáními. </seg>
<seg id=103> V reálném světě – za příklad mohou sloužit Kypr, Bosna či Kosovo – však lze někdy ke stejnému výsledku dospět též prostřednictvím stabilizace a pomalé deeskalace násilí, a to i bez formální dohody. </seg>
<seg id=104> Při absenci přijatelných alternativ nezbývá než doufat, že to bude také případ Izraelců a Palestinců. </seg>
<seg id=105> Nové staré časy? </seg>
<seg id=106> BERLÍN: Stejně jako se protřelým válečníkům při zvuku polnice začne v žilách vařit krev, tak stratégům studené války stoupá hladina adrenalinu, když se na první strany deníků dostane téma protiraketové obrany. </seg>
<seg id=107> Pravda – systém obrany proti řízeným střelám, který (zdráhavě) předložil Bill Clinton a který (nadšeně) předkládá George W. Bush – s masivní podporou amerického Kongresu – se podstatně liší od snu Ronalda Reagana ve stylu hvězdných válek z doby před dvaceti lety: cílem systému národní protiraketové obrany (NMD) je zadržet jen malý počet válečných hlavic, nikoli poskytovat kompletní obranu před nepřátelskými střelami. </seg>
<seg id=108> Toto téma nicméně znovu roznítilo dřívější diskusi o vojenském odstrašování, oboustranné jisté zkáze a kontrole jaderných zbraní a oživilo tradiční rivalitu mezi jadernými velmocemi, a to právě v okamžiku, kdy jaderné zbraně ztratily mnoho ze své závažnosti a aktuálnosti. </seg>
<seg id=109> Je zvláštní, že debata se rozproudila už nyní, ačkoli vlastně není jisté, bude-li NMD vůbec zprovozněn. </seg>
<seg id=110> Pokud ano, bude trvat deset až patnáct let, možná i déle, než bude systém fungovat. </seg>
<seg id=111> Lidé se tedy rozčilují nad něčím, co ve vzdálené budoucnosti – pokud a jestli se tak stane – může, ale nemusí mít kdovíjaký dopad. </seg>
<seg id=112> Obvykle obezřetné vlády dnes zaujímají postoj, jako by tato budoucnost byla za rohem. </seg>
<seg id=113> Jak toto podivné chování vysvětlit? </seg>
<seg id=114> Rozhodně ne slepou vírou v technologie. </seg>
<seg id=115> Ostatně, dějiny protiraketové obrany jsou příběhem technologie, která bezustání zklamává své zastánce ve vládě i mimo ni. </seg>
<seg id=116> Nikdo se zdravým rozumem nemůže předpokládat, že dosud nedosažitelné výsledky, konkrétně zničení malého počtu válečných hlavic během letu, budou najednou dosaženy přes noc. </seg>
<seg id=117> Ze tří zkoušek, jež do této chvíle proběhly, se jedna nezdařila téměř a dvě naprosto. Proto Clinton přenechal celou věc svému nástupci. </seg>
<seg id=118> Dává-li nový prezident Bush – jak sám naznačil – přednost jinému projektu, bude trvat ještě mnohem déle, než bude vyvinuta architektura systému a navržen testovací program. </seg>
<seg id=119> Ale ani zde není jisté, zda tento plán bude fungovat. </seg>
<seg id=120> Vlády mají obavy, ne však pro to, čeho je Amerika schopna, nýbrž pro její skutečné či iluzorní plány. </seg>
<seg id=121> Američané sice tvrdí, že NMD není namířen proti nikomu, že USA jen chtějí chránit své občany proti zemím, jako je Irák nebo Severní Korea, ale téměř celý zbytek světa si myslí něco jiného: Rusko se bojí, že se Amerika pokouší navždy upevnit svou vojenskou převahu (a podřízenost Ruska), Čína má za to, že prostřednictvím NMD Spojené státy naznačují Tchaj-wanu, že mu pomohou v boji za nezávislost, zatímco Evropa si myslí, že americké plány přispívají k napětí s Ruskem a že by mohly Spojené státy odloučit od Evropy. </seg>
<seg id=122> Systém národní protiraketové obrany USA není problémem z hlediska technických možností, ale z hlediska politických plánů: Rusko tlačí do konfrontace, Čínu zneklidňuje, a v Evropě posiluje pocit odcizení od Spojených států. </seg>
<seg id=123> Škody nadělal už samotný start, zatímco finiš je v nedohlednu. </seg>
<seg id=124> Politické škodě dodává na síle skutečnost, že před třiceti lety se Spojené státy a tehdejší Sovětský svaz vzdaly faktické obrany proti strategickým jaderným střelám. </seg>
<seg id=125> Za normálních okolností by americký obranný projekt v takto rané fázi nevyvolával tolik rozruchu, kolik ho je kolem programu NMD. </seg>
<seg id=126> Ovšem dohoda o protibalistických raketách z roku 1972 zakazuje oběma zemím na dobu neurčitou vytvářet a používat jakékoli systémy národní obrany proti jadernému útoku. </seg>
<seg id=127> Pokud budou USA pokračovat ve vývoji svého raketového deštníku, budou muset tuto dohodu porušit anebo ji v šestiměsíční lhůtě vypovědět, na což mají oba signatáři právo v případě, že si to žádají zásadní bezpečnostní zájmy jejich země. </seg>
<seg id=128> Podle mnohých pozorovatelů by se tak Amerika rozhodla neuznat strukturu kontroly jaderných zbraní, jež byla vybudována v posledním stadiu studené války. </seg>
<seg id=129> Bushova vláda namítá, že vzhledem k ukončení období studené války by formální zaniknutí dohody z roku 1972 neznamenalo ztrátu nukleární stability. </seg>
<seg id=130> Stabilita je ovšem stejně tak otázkou politického vnímání jako technických výpočtů. </seg>
<seg id=131> Tím, že smlouva omezuje obranu proti strategickým řízeným střelám, zaručuje jistou předvídatelnost vojenského odstrašování ze strany všech států disponujících jadernými zbraněmi. </seg>
<seg id=132> Její zrušení by mělo dopad na všechny ostatní dohody o kontrole zbraní. </seg>
<seg id=133> Rusko hrozí, že je vypoví všechny, pokud USA odstoupí od dohody o protibalistických raketách. </seg>
<seg id=134> I když této hrozbě nelze příliš věřit (nejvíce by totiž poškodila právě ruské zájmy), nelze jí upřít jistou logiku. </seg>
<seg id=135> Hlavní otázkou v souvislosti s americkým obranným deštníkem není, jak se připravit na budoucnost s raketovou obranou, nýbrž jak zmírnit dnešní politické obavy. </seg>
<seg id=136> První snahy už nenápadně probíhají. </seg>
<seg id=137> Právníci ve Washingtonu naznačují, že střídmé přípravy pro vybudování raketových a radarových stanovišť neporušují dohodu o protibalistických střelách a že tedy USA nemusí smlouvu vypovídat. </seg>
<seg id=138> Prozatím si Bushova administrativa počká na výsledky zkoušek a až pak rozhodne. </seg>
<seg id=139> Moskva i Washington přitom naznačují možnost snížení stavu svých útočných jaderných výzbrojí. </seg>
<seg id=140> Skeptické evropské spojence Amerika uklidňuje přísliby úzkých konzultací. </seg>
<seg id=141> Zkoumá se nejdůležitější opatření k posílení důvěry – úprava dohody o protibalistických raketových střelách, která by povolovala omezenou protiraketovou obranu. </seg>
<seg id=142> Ruské „nět“ přitom nemusí být poslední slovo. </seg>
<seg id=143> Politické napětí mezi USA na jedné straně a Evropou a Ruskem na straně druhé tedy lze uklidnit. </seg>
<seg id=144> Ale co Čína? </seg>
<seg id=145> Narozdíl od Evropy nebo Ruska není Čína členem žádné aliance (jako Evropa) ani sítě dohod o jaderných zbraních, přes něž se mohou odvíjet politická rozhodnutí (jako Rusko), což jsou faktory, které přispívají k asijské nestabilitě a čínské citlivosti. </seg>
<seg id=146> Důvěru zde lze vybudovat jen prostřednictvím přístupu, který Spojené státy k Číně zaujaly. </seg>
<seg id=147> Washington zatím bohužel nedal najevo, že by tento problém bral vážně. </seg>
<seg id=148> Staří stratégové studené války jsou zklamáni. </seg>
<seg id=149> I když oprášili starý slovník období velmocenského zastrašování, zjišťují, že jejich starý svět je pryč. </seg>
<seg id=150> Protiraketová obrana není pro americko-ruskou strategickou stabilitu hrozbou; ovšem její zneužití je hrozbou pro politickou předvídatelnost. </seg>
<seg id=151> Oznámením o realizaci časové vzdáleného systému národní protiraketové obrany vyvolaly Spojené státy americké politický rozruch, k němuž nyní musí zaujmout správný postoj. V opačném případě budou škody rozsáhlé. </seg>
<seg id=152> Nové silné ročníky </seg>
<seg id=153> Odcizená a nezaměstnaná mládež je všude na světě důvodem k znepokojení. </seg>
<seg id=154> Obzvláště velký problém představuje v rozvojovém světě, kde roste demografická vlna srovnatelná s obrovským „baby boomem“, k němuž došlo na konci druhé světové války na Západě. </seg>
<seg id=155> V nejrozvinutějších zemích světa však přinesla poválečná éra těmto silným ročníkům, které se dnes pomalu chystají k odchodu do penze, do té doby nevídanou prosperitu. </seg>
<seg id=156> Přinese budoucnost stejně slibné vyhlídky i více než miliardě mladých lidí ve věku 12 až 24 let, kteří dnes žijí v rozvojovém světě? </seg>
<seg id=157> Ve všech rozvojových zemích vlády naléhavě potřebují vymyslet správnou kombinaci investic a politických přístupů, aby zajistily, že mladí lidé získají vzdělání, najdou práci, zůstanou zdraví, založí rodinu a stanou se angažovanými občany. </seg>
<seg id=158> Pokud se vše podaří správně namíchat, bohatě se to vyplatí: rozvoj se urychlí, poněvadž ekonomiky sklízejí plody vzkvétající populace v produktivním věku a její nižší odkázanosti. </seg>
<seg id=159> Předpokládá se, že ve východní Asii se tato „demografická dividenda“ podílela na hospodářském růstu v regionu z více než jedné čtvrtiny. </seg>
<seg id=160> Rozvojové země již mohutně investovaly do dětí. </seg>
<seg id=161> Jejich mladí lidé jsou tudíž vzdělanější a zdravější než předchozí generace. </seg>
<seg id=162> Více než 80% dětí dnes chodí na základní školu, což je zvýšení z 50% v roce 1970, a dětská úmrtnost klesla za stejné období o více než 10% na 6,5%. </seg>
<seg id=163> Vlády se však dnes nesmí spokojit jen s investicemi do dětí a musí začít podporovat novou generaci mladých lidí. </seg>
<seg id=164> Pravdou je, že i v zemích s vysokým procentem dokončené základní školní docházky mnoho mladých lidí nechodí na střední školu. </seg>
<seg id=165> Mládež zároveň představuje polovinu všech nových případů HIV. </seg>
<seg id=166> A na Blízkém východě a v severní Africe je zhruba čtvrtina všech mladých lidí bez zaměstnání. </seg>
<seg id=167> Tyto problémy vyvolávají tíživé otázky: Co brání tomu, aby střední školu navštěvovalo více mladých lidí? </seg>
<seg id=168> Je to proto, že i po absolvování základní školy někdy nemají daleko k negramotnosti, anebo si nemohou střední vzdělání dovolit? </seg>
<seg id=169> Proč se více mladých lidí nedozví, jak snížit riziko nákazy HIV/AIDS? </seg>
<seg id=170> Proč si firmy v těchto zemích stěžují na nedostatek kvalifikovaných pracovníků, když tolik univerzitních studentů zůstává bez zaměstnání? </seg>
<seg id=171> Mají-li vlády založit úspěšnou politiku zaměřenou na mládež, musí se soustředit na tři strategické oblasti: rozšiřování příležitostí, zvyšování schopností a poskytování druhé šance mladým lidem. </seg>
<seg id=172> Vlády musí rozšířit příležitosti pro mladé lidi tím, že zlepší kvalitu zdravotnických a vzdělávacích služeb a současně i přístup k nim. </seg>
<seg id=173> Víme, že přínos základní školy je plně realizován teprve ve chvíli, kdy děti pokračují na škole střední. </seg>
<seg id=174> Řada mladých lidí je však na střední školu špatně připravena a míst je poskrovnu. </seg>
<seg id=175> Dnešní zaměstnavatelé si přejí vysoce kvalifikované zaměstnance. </seg>
<seg id=176> Více než 20% všech firem v tak rozmanitých zemích, jako jsou Alžírsko, Bangladéš, Brazílie, Čína, Estonsko a Zambie, pokládají nedostatečnou kvalifikaci a vzdělání zaměstnanců za významnou či těžkou překážku. </seg>
<seg id=177> Nemají-li mladí lidé navždy uvíznout na místech bez perspektivy nebo skončit zcela bez zaměstnání, potřebují lepší vzdělání a kvalifikaci odpovídající potřebám zaměstnavatelů. </seg>
<seg id=178> Několik zemí dnes usnadňuje přístup ke střednímu školství, zejména prostřednictvím „programů podmínečného převodu hotovosti“, které nabízejí stipendium chudým rodinám, jejichž děti pravidelně chodí do školy. </seg>
<seg id=179> Tyto programy úspěšně zvýšily docházku na střední školy v zemích jako Mexiko, Ekvádor, Bangladéš a Kambodža. </seg>
<seg id=180> Aby však tyto programy fungovaly, musí být děti na střední školství připraveny. </seg>
<seg id=181> Avšak zatímco například v Maroku dokončí základní školu více než 80% školáků, jen méně než 20% jich probíranou látku skutečně ovládá. </seg>
<seg id=182> Za druhé by politika měla podporovat mladé lidi v úsilí činit správná rozhodnutí. </seg>
<seg id=183> Vlády sice nemohou suplovat rodiče nebo komunity, ale mohou mladé lidi a jejich rodiny podněcovat, aby investovali do sebe. </seg>
<seg id=184> Budou-li mladí lidé vyzbrojeni správnými informacemi a pobídkami, mohou lépe rozhodovat o svém zdraví a vzdělání. </seg>
<seg id=185> Horizon Jeunes, reproduktivní zdravotnický program zaměřený na městskou mládež, zvýšil v Kamerunu povědomí mladých lidí o pohlavním zdraví a úspěšně změnil jejich chování – v terapeutické skupině se vyžadování kondomu ženami zvýšilo z 58% na 76%. </seg>
<seg id=186> Stejně tak se v Dominikánské republice zvýšil podíl osmáků hlásících se na střední školy poté, co se jim jednoduše řeklo, o kolik více absolventi středních škol vydělávají – oni sami tuto částku značně podceňovali. </seg>
<seg id=187> Bangladéšský Ženský stipendijní program pro střední školství zase úspěšně pomohl dívkám mezi 11 a 14 lety odložit manželství a setrvat ve škole. </seg>
<seg id=188> Vlády musí rovněž začít nabízet „druhé šance“ mladým lidem, kteří zůstali pozadu vlivem těžkých okolností nebo špatných rozhodnutí. </seg>
<seg id=189> Takové programy musí být dobře koncipované, cílené a koordinované, aby daly adresátům správné pobídky. </seg>
<seg id=190> Například subsaharská Afrika má tisíce mladých válečníků – jen v Súdánu jich žije 100 000 –, kteří doufají, že se jim v období míru podaří přeuspořádat své životy, avšak očividně potřebují kvalifikační kurzy, pracovní místa, ale i lékařskou a psychologickou podporu. </seg>
<seg id=191> Zaměření politické vůle i úsilí mladých lidí samotných na rozšiřování příležitostí, zvyšování schopností a poskytování druhé šance může státům pomoci vytěžit maximum z dnešní demografické výhody. </seg>
<seg id=192> Země mohou tento růst využít – a přitom transformovat své rozvojové vyhlídky –, anebo čelit hrozbě vzniku odcizené generace, která je zahořklá z nenaplněných nadějí na lepší budoucnost. </seg>
<seg id=193> Pryč s europaternalismem </seg>
<seg id=194> Italské předsednictví Evropské unii s sebou nese obrovskou zodpovědnost, totiž znovuoživit rozšíření jako klíčový aspekt nové EU. </seg>
<seg id=195> Vhodným začátkem by bylo prosazení odlišného postoje vůči přijetí eura kandidátskými zeměmi. </seg>
<seg id=196> Při současném paternalistickém přístupu institucí EU ke kandidátským zemím totiž hrozí vytvoření dvourychlostní Evropy, která zkomplikuje proces integrace. </seg>
<seg id=197> Kandidátské země svou část dohody dodržely, když dosáhly takového stupně obchodní integrace s členskými zeměmi EU, že je dokonce vyšší než u mnoha současných členů. </seg>
<seg id=198> Tři z těchto zemí - Estonsko, Lotyšsko a Litva - mají měnové výbory nebo fixní směnný kurz k euru - podobně jako Bulharsko, u něhož se vstup do EU očekává v roce 2007. </seg>
<seg id=199> Ostatní kandidátské země již několik let deklarují svůj zájem zavést v brzké době euro, v některých případech jednostranně, a to ještě před vstupem do EU - tento postoj otevřeně podporuje Polská národní banka, méně energicky pak Maďarská národní banka a Česká národní banka. </seg>
<seg id=200> I přes pokrok při přibližování inflace a úrokových sazeb k úrovni EU se mnoho kandidátských zemí obává, že při plném otevření se kapitálovým tokům - které je podmínkou vstupu - budou vystaveny riziku náhlých ustrnutí kapitálových toků a měnovým krizím. </seg>
<seg id=201> Tyto země si vzaly ponaučení z příkladu Latinské Ameriky a Asie v devadesátých letech. </seg>
<seg id=202> Přijetí eura by jim poskytlo skvělou příležitost se takovým rizikům vyhnout a soustředit se na tvorbu skutečného hospodářského růstu. </seg>
<seg id=203> Reakce institucí EU, jmenovitě Evropské centrální banky (ECB) a Evropské komise, však byla až dosud negativní: kandidátským zemím se dostalo sdělení, že nejprve musí strávit nejméně dva roky v Mechanismu směnných kurzů (ERM II), kde se od uchazečů o zavedení eura očekává, že prokážou životaschopnost své politiky. </seg>
<seg id=204> Původně byly za nepřijatelné pokládány dokonce i měnové výbory, přestože - jak tomu v Evropě často bývá - existovaly výjimky: země, které již měnové výbory měly, si je mohly ponechat i po vstupu do EU. </seg>
<seg id=205> Odpor ECB a Evropské komise vůči rychlému přijetí eura kandidátskými zeměmi postrádá pevné základy. </seg>
<seg id=206> Unii by mělo spíše záležet na tom, aby politika kterékoliv členské země nepoškozovala členy jiné. </seg>
<seg id=207> Jak uvádí guvernér Polské národní banky Leszek Balcerowicz, přijetí eura kandidátskými zeměmi dozajista přinese těmto zemím užitek, přičemž pro současné členy bude dopad tohoto kroku přinejhorším neutrální. </seg>
<seg id=208> Každopádně již sama velikost ekonomik všech kandidátských zemí dohromady je tak zanedbatelná - činí přibližně 6% HDP rozšířené EU -, že nemůže mít na euro žádný podstatný vliv. </seg>
<seg id=209> Vytrvalá opozice institucí EU však vedla většinu kandidátských zemí k tomu, že opustily ideu jednostranného nebo co nejrychlejšího zavedení eura po vstupu do unie. </seg>
<seg id=210> Tvrdohlavost ECB a Evropské komise tak nyní bohužel dodává munici populistickým vládám v kandidátských zemích, které spoléhají na zhodnocení měny, aby se mohly vyhnout fiskální disciplíně, již by s sebou zavedení eura neslo. </seg>
<seg id=211> Taková fiskální expanze by však pravděpodobně danou zemi v otázce přijetí eura v dohledné době diskvalifikovala. </seg>
<seg id=212> V kandidátských zemích, které nezavedly měnový výbor, došlo k nárůstu rozpočtových deficitů - ten v Maďarsku v roce 2002 přesáhl 9% HDP, zatímco v Polsku, České republice a na Slovensku převyšoval 5% HDP -, přičemž velký příliv kapitálu udržuje jejich měny pod silným tlakem na zhodnocení. </seg>
<seg id=213> Tento trend vystavuje reálné ekonomiky kandidátských zemí přesně takovému riziku odlivu kapitálu a měnových krizí, které se mělo brzkým zavedením eura eliminovat. </seg>
<seg id=214> Je paradoxní, když kandidátským zemím dělají přednášky o kompromisu mezi nominální a skutečnou konvergencí představitelé ECB a Evropské komise. </seg>
<seg id=215> Plán růstu v kandidátských zemích je pro Brusel očividně jediným imperativem; makroekonomická stabilita může počkat. </seg>
<seg id=216> Vysoké rozpočtové schodky podporují růst, zatímco inflace evidentně není problém. </seg>
<seg id=217> Pokud někomu připadá tento způsob uvažování povědomý, pak je to možná tím, že (víceméně) rekapituluje základy neudržitelného plánovacího systému, který kandidátské země na počátku devadesátých let opustily. </seg>
<seg id=218> Bylo to přece přijetí racionální a tržně orientované hospodářské politiky, co někdejší komunistické země přivedlo na práh členství v EU. </seg>
<seg id=219> Evropské instituce by proto měly opustit svůj paternalistický přístup a vzít vážně obavy centrálních bankéřů v kandidátských zemích z rizik spojených s udržováním domácích měn po dlouhé období, během něhož se jejich ekonomiky musí plně otevřít kapitálovému toku. </seg>
<seg id=220> Za stávající situace ECB a Evropská komise de facto podporují postoje populistických vlád ve východní Evropě, které již dnes utrácejí prostředky, jež v budoucnu doufají získat od EU. </seg>
<seg id=221> Je nejvyšší čas, aby instituce EU začaly brát problémy a příležitosti spojené s rozšířením vážněji. </seg>
<seg id=222> Začít mohou tím, že se budou příznivěji dívat na brzké přijetí eura kandidátskými zeměmi, a to jak zeměmi s měnovým výborem, tak i zeměmi s plovoucími směnnými kurzy. </seg>
<seg id=223> Blairovo fiasko v EU </seg>
<seg id=224> Když voliči ve Francii a v Nizozemsku odmítli návrh Ústavní smlouvy Evropské unie, svět věděl, že evropský projekt čelí hlubokým obtížím. </seg>
<seg id=225> Urputná bitva o střednědobou budoucnost unijního rozpočtu minulý týden tento rozsudek vrchovatě potvrdila. </seg>
<seg id=226> Zároveň přivedla k žalostnému konci šestiměsíční předsednictví Velké Británie v Evropské radě a potvrdila dlouhodobou pověst Británie jako země, která v Evropské unii stojí stranou. </seg>
<seg id=227> Mezi oběma událostmi existuje důvěrný vztah. </seg>
<seg id=228> Francouzští a nizozemští voliči neřekli, proč hlasovali proti plánované ústavě. </seg>
<seg id=229> Mnoho komentátorů se však domnívá, že voliči protestovali proti tomu, co vnímají jako ukvapené přijetí deseti nových členských států, převážně mnohem chudších zemí ze střední a východní Evropy. </seg>
<seg id=230> Voliči se zejména obávali, že by jejich pracovní místa zabraly hordy východních přistěhovalců, jejichž ztělesněním se stal v té době hojně citovaný obraz levného polského instalatéra. </seg>
<seg id=231> Paradoxem samozřejmě bylo, že většina z 15 starých členských států odmítla umožnit novým členům plný a okamžitý přístup na západní trhy práce. </seg>
<seg id=232> Každopádně už bylo na protesty pozdě: desítka východoevropských států se již těšila z členství v unii. </seg>
<seg id=233> Nyní se však 25 členských zemí musí potýkat s finančními důsledky tohoto rozšíření, a to nejen v otázce celkové výše rozpočtu Evropské unie na příštích sedm let, ale i v otázce, kdo bude plátcem a kdo příjemcem. </seg>
<seg id=234> Klíčovým sporným bodem je konkrétně otázka, do jaké míry jsou staré členské státy ochotny platit pozvednutí méně rozvinutých ekonomik nových členů. </seg>
<seg id=235> Nakonec se z toho vyvinula trojstranná bitva mezi Británií, Francií a novými členskými státy. </seg>
<seg id=236> Převážná většina rozpočtu tradičně putovala do zemědělství nebo do rozvoje zaostalejších regionů. </seg>
<seg id=237> V praxi to znamenalo značný příliv peněz buďto velkým zemědělským producentům, jako je Francie, nebo chudším členským státům, jako jsou Řecko a Portugalsko. </seg>
<seg id=238> Nové členské země očekávaly, že budou mít ze systému EU po obou těchto liniích značný prospěch. </seg>
<seg id=239> V minulosti na systému EU z rozpočtového hlediska silně tratila právě Británie; zemědělství totiž představuje dvě třetiny veškerých výdajů EU a Británie má malý zemědělský sektor, pročež dostávala nízké zemědělské dotace. </seg>
<seg id=240> Britové si na nespravedlnost těchto pravidel dlouho stěžovali, zejména ve světle faktu, že Velká Británie patřila k relativně chudším členským zemím; v roce 1984 pak konzervativní vláda Margaret Thatcherové požadovala a získala vysokou slevu na svůj čistý příspěvek do rozpočtu EU. </seg>
<seg id=241> Dnes se situace změnila ve třech významných ohledech. </seg>
<seg id=242> Zemědělská politika EU se začala reformovat a její podíl na rozpočtu EU klesl z více než 60% na 40%; Británie se několik let těšila značně vyššímu hospodářskému růstu než ostatní členské státy, takže dnes patří k bohatším zemím EU, a to i ve srovnání s Francií a Německem; a nové členské země jsou o tolik chudší než i ti nejchudší ze starých členů, že mají nezadatelné morální právo na štědrý podíl z jakéhokoliv rozpočtu, který lze dojednat. </seg>
<seg id=243> Když jednání před šesti měsíci začínala, byla s předsednictvím Evropské rady na řadě Británie. </seg>
<seg id=244> Britský premiér Tony Blair tehdy uhranul svět evropské politiky, když v Evropském parlamentu prohlásil, že je „vášnivým Proevropanem“. </seg>
<seg id=245> Bylo to sdělení, v jaké evropští přátelé Británie dlouho doufali a na něž marně čekali již od Blairova zvolení v roce 1997. </seg>
<seg id=246> Na Britských ostrovech premiér rozhodně za osm let nikdy podobný názor nevyjádřil. </seg>
<seg id=247> Jelikož byla Británie jedním z nejzatvrzelejších stoupenců rozšíření EU o kandidátské země ze střední a východní Evropy, člověk by očekával, že se Blairův kabinet bude při vedení rozpočtových jednání chovat k nováčkům s odpovídající velkorysostí. </seg>
<seg id=248> Zpočátku se zdálo, že britská vláda skutečně tuto taktiku zvolila. </seg>
<seg id=249> Oproti všem očekáváním si získala morálně výhodné postavení, když nabídla, že se vzdá části své rozpočtové slevy, avšak pouze za předpokladu, že zbytek Evropské unie (tzn. zejména Francie) přistoupí na zásadní reformy zemědělské politiky EU. </seg>
<seg id=250> Britům nějakou dobu trvalo, než pochopili, že jelikož je prezident Jacques Chirac odepsaný politik, který sice do roku 2007 setrvá v úřadu, ale nikoliv u moci, nemá mandát na jakoukoliv podobnou dohodu přistoupit. </seg>
<seg id=251> Když se tedy Britové s touto tvrdou realitou vyrovnali, sehráli při vedení vyjednávání žalostnou koncovku plnou úzkoprsého skrblictví a logice se příčících nabídek, jejichž hlavním cílem bylo ochránit omezené britské zájmy, převážně na úkor nových členských států. </seg>
<seg id=252> Je to smutný závěr předsednictví, které před šesti měsíci začalo Blairovým tvrzením, že je „vášnivým Proevropanem“. </seg>
<seg id=253> Celý text jeho projevu však vypovídá o všem. </seg>
<seg id=254> Blair se staví za Evropu, ale ne za tuto Evropu. </seg>
<seg id=255> Chce být součástí politické Evropy, ale pouze budou-li ostatní členské státy následovat britský model hospodářské a sociální reformy. </seg>
<seg id=256> Problém tkví v tom, že hospodářská a sociální reforma je ryze národní zodpovědností a nepatří do unijní kompetence; má-li se ve Francii a v Německu uskutečnit hospodářská a sociální reforma, je to výlučně záležitost francouzských a německých voličů a politiků. </seg>
<seg id=257> Evropská záležitost by to mohla být pouze v případě, kdy by EU byla skutečnou federací. </seg>
<seg id=258> Je tedy Blair federalistou? </seg>
<seg id=259> Propána, ne! </seg>
<seg id=260> Je pouze nepřemýšlejícím nacionalistou, který žije v hrůze ze žlutých nacionalistických bulvárních tiskovin. </seg>
<seg id=261> Proč tedy prohlašuje, že je vášnivým Proevropanem? </seg>
<seg id=262> Protože se nad touto otázkou ani na okamžik nezamyslel. </seg>
<seg id=263> Neoliberální výzva pro Evropu </seg>
<seg id=264> Už víc než 20 let tvrdím, že vysoké míry nezaměstnanosti v západní Evropě jsou neudržitelné. </seg>
<seg id=265> Na konci 70. let monetaristé sázeli na to, že pouhé dočasné a mírné zvýšení nezaměstnanosti dokáže přitáhnout uzdu plíživé – a cválající – inflaci průmyslového Západu a že zpětně se bude mít za to, že cena zaplacená za návrat k efektivní cenové stabilitě stála za to. </seg>
<seg id=266> V Británii a ve Spojených státech tato monetaristická sázka vyšla. </seg>
<seg id=267> V západní Evropě ovšem nikoliv. </seg>
<seg id=268> Během posledních 25 let v Evropě rostla nezaměstnanost, jelikož v boji proti inflaci byla zpřísněna měnová politika a zvýšeny úrokové míry. </seg>
<seg id=269> Když však inflace podlehla, nezaměstnanost neopadla – nebo alespoň ne o mnoho. </seg>
<seg id=270> Jestliže nezaměstnanost neuvízla přímo na úrovních Velké deprese, držela se dost vysoko na to, aby se určující zkušeností stala dlouhodobá ztráta zaměstnání nebo strach z ní. </seg>
<seg id=271> Ve společnostech, kde se oficiální míra nezaměstnanosti po celé generace drží na 10% nebo ještě výš, selhal vládní hospodářský management. </seg>
<seg id=272> Celých 20 let se mi tedy zdálo, že podloží politické rovnováhy západní Evropy – korporativní vyjednávání a rozsáhlé sociální pojištění na jedné straně a přísné monetární politiky na straně druhé – se musí rozpadnout. </seg>
<seg id=273> Zdá se, že tvůrce evropských politik paralyzují dvě obavy. </seg>
<seg id=274> Evropští centrální bankéři se strachují, že jim jejich političtí šéfové nařídí, aby uvolnili měnovou politiku, že strukturální reformy potřebné k uvolnění agregátní nabídky nebudou na pořadu dne a že výsledkem bude návrat inflace 70. let. </seg>
<seg id=275> Krátce, mají strach, že všechny oběti na oltář stability cen přijdou nazmar. </seg>
<seg id=276> Západoevropští politici se zase obávají opačného výsledku. </seg>
<seg id=277> Strachují se, že centrální bankéři budou trvat na horší dostupnosti peněz i po provedení strukturálních reforem, jež sníží přitažlivost dávek v nezaměstnanosti a posílí schopnost pracovníků stěhovat se za prací a schopnost firem stěhovat se za pracovníky. </seg>
<seg id=278> Krátce, mají strach, že bez oživení výstupu či zaměstnanosti bude celkovým výsledkem pouhý nárůst chudoby. </seg>
<seg id=279> Samozřejmě, tyto obavy provází naděje, že strukturální reformy a měnová expanze umí spojit síly a popohnat zaměstnanost i výstup, aniž by výrazněji zvýšily inflaci. </seg>
<seg id=280> Skutečnost je však taková, že nikdo žádné kroky k volnějším měnovým politikám nepodniká – zejména s ohledem na nezkušenou Evropskou centrální banku, jež zoufale touží vydobýt si věrohodnost bojovníka proti inflaci – a že kroky ke strukturálním reformám jsou nesmělé, váhavé a nevýrazné. </seg>
<seg id=281> Celých 20 let jsem byl na omylu: západoevropská státní zřízení zůstávala stabilní navzdory vyloučení značné části občanů ze smysluplné účasti ve většině hospodářského života. </seg>
<seg id=282> Západoevropská hospodářství nepřestávala růst – třebaže nerostla tak rychle, jak mohla – navzdory tíživému břemenu nezaměstnaných deseti či více procent pracovních sil. </seg>
<seg id=283> Teď to ovšem vypadá, že bych nakonec přece jen mohl mít pravdu – nebo že alespoň bylo správné vyjadřovat znepokojení, ne-li zděšení. </seg>
<seg id=284> Francouzi odmítli ústavu Evropské unie, a to v prvé řadě – jak se alespoň zdá – z obavy, že další evropská integrace s sebou nutně přinese rozvratné síly neoliberalismu, za něž se draze platí. </seg>
<seg id=285> Jednou věcí je „evropský projekt“ podpořit, jde-li o to navázat Německo tak úzce na Francii, aby si už nikdy nikdo nemyslel, že stojí za to vést válku kvůli tomu, jakou řečí se mluví Alsasku-Lotrinsku. </seg>
<seg id=286> Jiná věc však je, když evropský projekt znamená, že francouzští pracující čelí konkurenci polských instalatérů, rumunských zemědělců a tureckých prodavačů. </seg>
<seg id=287> V Německu je voličstvo podle všeho rozhodnuto dát vale kancléři Gerhardu Schröderovi kvůli nespokojenosti s jeho vlažnou věrností neoliberálnímu projektu. </seg>
<seg id=288> Problém tkví v tom, že pak voliči získají čtyři roky vlády kancléřky Angely Merkelové, jejíž oddanost neoliberálnímu projektu je bezmála tak silná jako moje. </seg>
<seg id=289> Myslím, že Německu by se po deseti letech neoliberálních politik dařilo lépe. </seg>
<seg id=290> To však, jak se zdá, přáním německých voličů není, a proto nelze odhadnout, jaká bude za čtyři roky názorová orientace německé politiky. </seg>
<seg id=291> K tomu všemu se ještě přidává severoevropská nespokojenost s centrálními bankéři, zejména s ECB a s eurem. </seg>
<seg id=292> Nejde o to, že by na pořadu dne byl konec Evropské měnové unie; dochází pouze k tomu, že lidé začali přemýšlet o málo pravděpodobných, leč možných budoucích scénářích, při nichž by konec EMU na pořad dne mohl přijít. </seg>
<seg id=293> Už to stačí na otřes cen aktiv po celém světě. </seg>
<seg id=294> Úspěchy, jichž západní Evropa dosáhla od konce druhé světové války, patří k nejpovzbudivějším a nejpůsobivějším výkonům ve světových dějinách. </seg>
<seg id=295> Všichni by měli chtít, aby dnešní nerozdělená Evropa na těchto úspěších stavěla, nikoliv aby je ohrožovala vysoká nezaměstnanost přetrvávající po celé generace. </seg>
<seg id=296> To však bude vyžadovat změnu přístupu ECB. </seg>
<seg id=297> Evropa potřebuje měnovou politiku, která chápe podporu růstu zaměstnanosti v severní Evropě jako úkol důležitější, než je kontinentální cenová stabilita. </seg>
<seg id=298> Ostatně, v jižní a východní Evropě k inflaci dojde – musí k ní dojít, neboť jak se regiony rozvíjejí a industrializují, jejich směnné relace se musí zlepšovat a právě inflace je způsob, jímž k tomu v měnové unii může docházet. </seg>
<seg id=299> ECB by se neměla snažit vyrovnávat inflaci na jihu a na východě deflací na severu, aby tak plnila umělé celokontinentální cíle. </seg>
<seg id=300> Léčba daněmi </seg>
<seg id=301> Co dlužíme svým praprapravnukům? </seg>
<seg id=302> Jaké kroky jsme dnes povinni učinit, abychom pro své potomky i pro planetu snížili rizika vyplývající ze stále pravděpodobnějšího globálního oteplení a klimatických změn? </seg>
<seg id=303> Téměř každý – snad s výjimkou ExxonMobilu, viceprezidenta USA Dicka Cheneyho, jejich placených služebníků a pomýlených nohsledů – chápe, že když lidé spalují uhlovodíky, uvolňuje se do atmosféry oxid uhličitý, jenž se zde chová jako obrovská duchna, která pohlcuje infračervené záření stoupající zdola, a tím otepluje zeměkouli. </seg>
<seg id=304> Téměř každý také chápe, že globální oteplování sice může být mnohem menším či větším problémem, než naznačují současné modely, ale že tato nejistota není omluvou pro nečinnost. </seg>
<seg id=305> Nejistota ohledně změn globálního klimatu by nás spíše měla vést k tomu, abychom proti nim dělali více, než kdybychom na základě centralizovaných projekcí věděli, jak přesně se budou dále vyvíjet. </seg>
<seg id=306> A konečně téměř každý souhlasí, že vlády, neziskové instituce a energetické firmy by měly vynakládat mnohem větší prostředky na vývoj technologií, které produkují energii bez uhlíkových emisí, odbourávají je z atmosféry do lesů nebo oceánů a ochlazují zeměkouli tím, že odrážejí větší množství slunečního světla, jež na ni dopadá. </seg>
<seg id=307> Je zřejmé, že hlavní zátěž boje proti klimatickým změnám během příštích generací by měly nést bohaté země světa. </seg>
<seg id=308> Ony koneckonců mohly směřovat k industrializaci a bohatství po snadné a na emise vydatné cestě. </seg>
<seg id=309> Dnes si to Čína, Indie a další rozvojové země dovolit nemohou a bylo by nefér je za to penalizovat. </seg>
<seg id=310> Nastal tedy čas vybudovat – nikoliv rozvrátit či sabotovat – mezinárodní instituce, které budou v následujících letech řídit naši reakci na změny globálního klimatu. </seg>
<seg id=311> Měli bychom však nyní a v příštím desetiletí dělat i něco dalšího? </seg>
<seg id=312> Ekonomové rádi přemýšlejí o věcech ve vztahu k jejich ceně. </seg>
<seg id=313> A kdykoliv ekonomové spatří chování, které má destruktivní vedlejší účinky, rádi ho zdaňují. </seg>
<seg id=314> Tím lze dosáhnout toho, že jednotlivci cítí destrukci, kterou způsobují, ve svých peněženkách. </seg>
<seg id=315> Uvalit daň na ty, kdo například jezdí v žíznivých sportovně užitkových automobilech, je způsob, jak využít kolektivní inteligence lidstva k posouzení, kdy jsou negativní vedlejší účinky důvodem ke změně chování. </seg>
<seg id=316> Daň však musí být stanovena správně. </seg>
<seg id=317> Sportovně užitkový vůz, který ujede ve městě patnáct kilometrů a spálí přitom jeden galon (cca 4,5 litru) benzinu, vypustí do atmosféry zhruba tři kilogramy uhlíku. </seg>
<seg id=318> Měla by „daň za globální oteplování“ činit 0,05 dolaru za galon, 0,50 dolaru za galon, anebo 1,50 dolaru za galon? </seg>
<seg id=319> Naše názory se budou s dalšími a dalšími poznatky měnit, ale momentálně závisí výše daně na otázce morální filozofie: do jaké míry jsme podle svého názoru dlužníky našich vzdálených potomků? </seg>
<seg id=320> Australský ekonom John Quiggin vede na své webové stránce ( </seg>
<seg id=321> Kritici na druhé straně poukazují na fakt, že dnešní svět je chudý: průměrný roční HDP na hlavu vyjádřený paritou kupní síly činí zhruba 7000 dolarů. </seg>
<seg id=322> My přitom očekáváme, že zdokonalené technologie a jejich rozšíření učiní svět roku 2100 při dvouprocentním ročním růstu mnohem bohatším: vyjádřeno v hodnotách kupní síly roku 2006 to bude 50 000 dolarů na hlavu. </seg>
<seg id=323> Kritici proto namítají, že my dnes oněch marginálních 70 dolarů na hlavu potřebujeme mnohem více, než budou bohatší lidé roku 2100 potřebovat svých 500 dolarů, které by získali, kdyby se nemuseli potýkat s následky změn globálního klimatu. </seg>
<seg id=324> Kritici už však často neříkají , že stejná logika platí i pro dnešní svět. </seg>
<seg id=325> Průměrný roční příjem na hlavu v USA, Japonsku a západní Evropě dnes činí kolem 40 000 dolarů, zatímco u chudší poloviny světové populace to není ani 6000 dolarů. </seg>
<seg id=326> Stejná logika, podle níž dnes potřebujeme svých 70 dolarů více, než budou lidé roku 2100 potřebovat jejich 500 dolarů, tedy velí, že bychom měli více zdaňovat bohatý svět – tak dlouho, dokud bude každých 500 dolarů navíc v podobě daní v bohatém světě generovat pouhých 70 dolarů navíc v podobě příjmů na hlavu v chudých zemích. </seg>
<seg id=327> Stručně řečeno: bude-li dnes bohatá část světa skoupá směrem k našim mnohem bohatším potomkům, a chceme-li, aby náš ekonomický svinčík museli řešit oni, měli bychom být štědří k dnešním chudým. </seg>
<seg id=328> A naopak: budeme-li skoupí směrem k dnešním chudým, měli bychom být štědří k potomkům. </seg>
<seg id=329> Přinejmenším bychom tedy měli učinit toto, pokud je naše jednání založeno alespoň na nějakých morálních zásadách, a nikoliv na zásadě Leonida Brežněva: co máme, to držíme. </seg>
<seg id=330> Berme bezpečnost léčiv vážně </seg>
<seg id=331> Zdravotní rizika – jaderné reaktory, zbraně, kontaminované potraviny – se vyskytují kolem nás všech, a tak se vlády aktivně ujímají své úlohy a tato rizika omezují prostřednictvím nařízení, jež jsou v mnoha případech velice úspěšná. </seg>
<seg id=332> Situace je ovšem naprosto odlišná v oblasti bezpečnosti léků na předpis. </seg>
<seg id=333> Vskutku, co se ochrany veřejnosti týče, bezpečnost léčiv je zanedbaným nevlastním dítětem regulátorů. </seg>
<seg id=334> Rozsah problému je obrovský. </seg>
<seg id=335> Odhaduje se, že jen v samotných Spojených státech každý rok v důsledku vážných nežádoucích účinků léčiv zemře až 100 tisíc pacientů. </seg>
<seg id=336> Je-li to pravda, pak by léky zapříčiněná úmrtí představovala čtvrtou nebo pátou hlavní příčinu úmrtí (závisí na tom, jaké odhady úmrtnosti použijeme). </seg>
<seg id=337> Navíc přímé roční nemocniční výdaje, jež lze přičíst na vrub nežádoucím účinkům léků, se pohybují v miliardách dolarů a to nezahrnuje strádání, jež tyto účinky vyvolají, nevede-li toto strádání k hospitalizaci (nebo smrti). </seg>
<seg id=338> Je třeba přiznat nesnadnost určování příčin a následků. </seg>
<seg id=339> Může být těžké určit, zda k pacientovu úmrtí nebo hospitalizaci došlo kvůli určitému léku, samotnému onemocnění nebo kombinaci obou faktorů. </seg>
<seg id=340> Ale právě tím je bezpečnost léčiv důležitější. </seg>
<seg id=341> Neodmyslitelnou skutečností bezpečnosti léčiv je fakt, že všechny léky vedle svých přínosů mohou také u některých pacientů způsobit újmu. </seg>
<seg id=342> Schvalování a používání léčiv vyžaduje pečlivé zvážení žádoucích a nežádoucích důsledků. </seg>
<seg id=343> Úsudky se liší podle toho, zda jde o úvahu výrobce léčiv, jemuž kyne výdělek z prodeje, nebo pacienta ohroženého tím, že utrpí vážné nežádoucí účinky. </seg>
<seg id=344> Tuto úvahu komplikují neúplné znalosti. </seg>
<seg id=345> Chvatné uvolňování nových léčiv na trh často ústí v nedostatečnost bezpečnostní dokumentace. </seg>
<seg id=346> Více než polovina schválených léčiv vyvolává vážné negativní reakce, o nichž se během regulačního schvalování neví. </seg>
<seg id=347> Když byla například uvolněna nová třída léků proti bolesti nazývaná inhibitory Cox-2, regulační úřady, lékaři ani pacienti nevěděli, že tyto léky mohou způsobovat infarkty a mozkové příhody. </seg>
<seg id=348> Tyto nežádoucí účinky poškodily desítky tisíc nevinných pacientů – ba možná víc –, než byly první dva léky této třídy staženy. </seg>
<seg id=349> Řádná a vyčerpávající dokumentace škodlivých účinků léčiv je nesnadná. </seg>
<seg id=350> Míra spontánního nahlašování případů regulačním úřadům je nízká – přibližně 1% – a průběžné sledování situace je v mnoha zemích pasivní. </seg>
<seg id=351> Existuje také všeobecná neochota nežádoucí účinky léčiv ohlašovat. </seg>
<seg id=352> Lékaři se mohou cítit provinile a obávat se soudní pře, výrobci léčiv si dělají starosti kvůli ohrožení firemních zisků a regulační orgány se musí vyrovnat s otázkou: „Proč byl lék vůbec kdy schválen?“ </seg>
<seg id=353> Je obzvlášť obtížné negativní reakci připsat působení léku, jestliže jde o zdravotní komplikaci, která je u dané věkové skupiny nebo léčených potíží běžná. </seg>
<seg id=354> Vzhledem k tomu, že u starších lidí, z nichž mnozí trpí artritickými bolestmi vyžadujícími léčbu analgetiky, existuje vysoké riziko náhlé srdeční slabosti, trvalo šest let, než byla uznána spojitost mezi inhibitory Cox-2 a dvoj- až trojnásobným zvýšením rizika vzniku náhlé srdeční slabosti. </seg>
<seg id=355> Nedávný průzkum společnosti Harris v USA dospěl k závěru, že 60% dospělých buď není vůbec přesvědčeno , nebo není příliš přesvědčeno , že výrobci léčiv veřejně a včasným způsobem publikují údaje o negativních dopadech jejich produktů. </seg>
<seg id=356> Skepticismus respondentů je stěží neopodstatněný: interní listiny získané v nedávných soudních procesech odhalují, že farmaceutické společnosti často nepředají regulačním orgánům významné informace o bezpečnosti léčiv, jak požaduje zákon, a tyto informace nesdělí ani lékařům a pacientům. </seg>
<seg id=357> Jedním z problémů je to, že postihy za zanedbání bezpečnosti léčiv buď neexistují, nebo jsou minimální. </seg>
<seg id=358> Nadešel čas vzít věc vážně: </seg>
<seg id=359> · Občané a vlády musí z bezpečnosti léčiv učinit prioritu a vyčlenit na řešení těchto problémů adekvátní zdroje; </seg>
<seg id=360> · Sankce pro farmaceutické firmy za nevykázání a nezveřejnění informací o bezpečnosti léků se musí dramaticky zvýšit, mají-li sloužit jako účinný odstrašující prostředek; </seg>
<seg id=361> · Regulační orgány potřebují donucovací pravomoci, aby bylo možné zavést přísnější pravidla; </seg>
<seg id=362> · Potíže s bezpečností léku je třeba považovat za systémové selhání. </seg>
<seg id=363> Obviňovat lékaře za vážné nežádoucí účinky léčiv je nespravedlivé, zejména chybí-li vyčerpávající informace o bezpečnosti léku. </seg>
<seg id=364> Náprava problému vyžaduje úplnou spolupráci lékařů, avšak k tomu je třeba zbavit je strachu ze soudních sporů. </seg>
<seg id=365> Tento přístup se osvědčil v letecké dopravě: piloti, kteří nahlásí, že jen o vlásek unikli havárii, nejsou trestáni; </seg>
<seg id=366> · Pacienti musí být lépe informováni o rizicích léků na předpis a je třeba je více angažovat v detekci potíží a jejich nahlašování. </seg>
<seg id=367> Příbalové letáky tištěné drobným písmem jsou neužitečné; </seg>
<seg id=368> · Kontrola nežádoucích účinků léčiv musí být aktivnější. </seg>
<seg id=369> To vyžaduje větší finanční zajištění, které by mělo pocházet od hlavních příjemců tržeb z prodeje léčiv, tedy od farmaceutického průmyslu, tak jako letovou bezpečnost financují aerolinie. </seg>
<seg id=370> Úspěch komplexního úsilí o zlepšení bezpečnosti léčiv závisí především na založení nezávislého úřadu pro kontrolu bezpečnosti léčiv, který hájí, koordinuje a směruje regulační agendu. </seg>
<seg id=371> Takový úřad existuje ve Velké Británii. </seg>
<seg id=372> Ostatní vlády by měly tento vzor následovat, aby tak splnily svou zanedbávanou úlohu strážce veřejného zdraví. </seg>
<seg id=373> Virtuální nepřítel </seg>
<seg id=374> Od teroristických útoků na New York a Washington ze září 2001 uplynulo pět let, ale zdá se, že se političtí představitelé jen velmi málo poučili, jak teroristické buňky operují a kde mají slabiny. </seg>
<seg id=375> Bushova administrativa stále používá frázi „válka s terorismem“ a chová se, jako by to skutečně byla válka – obyčejná válka, kde jedna vláda bojuje s druhou. </seg>
<seg id=376> Po pěti letech vojenského snažení však strategie cílené na jednotného agresora pouze zhoršily situaci. </seg>
<seg id=377> Přišel čas pochopit zatím nepoznaný, nově se rodící model konfliktu. </seg>
<seg id=378> Ve snaze učinit „válečné“ paradigma přiléhavým hovoří Bushova administrativa o al-Káidě jako o centrálně řízeném nepříteli. </seg>
<seg id=379> Ve skutečnosti však neexistuje žádný hlavní plánovač nebo sponzor teroristických aktivit. </seg>
<seg id=380> Útoky v Madridu, Londýně a na Bali, stejně jako několik zmařených operací ve Spojených státech a v Británii byly vesměs charakterizovány roztroušenou organizací. </seg>
<seg id=381> Nezávisle zosnovaná spiknutí využívala ad hoc prostředky, často uvnitř cílové země. </seg>
<seg id=382> Tyto malé operace zároveň postrádaly společnou vnitřní osnovu. </seg>
<seg id=383> Motivace teroristů se liší buňku od buňky, ba dokonce osobu od osoby. </seg>
<seg id=384> Někteří jednotlivci se mohou na operacích podílet kvůli zisku a moci nebo z politických a náboženských důvodů, zatímco jiní se jich účastní z nenávisti nebo kvůli vzrušení. </seg>
<seg id=385> Mezi jednotlivými stupni organizační struktury nebo i mezi buňkami navzájem navíc existují obrovské rozdíly co do rizika, odměn a závazných pravidel. </seg>
<seg id=386> Konvenční vojenské modely jsou uzpůsobeny k tomu, aby usekávaly hlavu něčemu, co v tomto případě žádnou hlavu nemá. </seg>
<seg id=387> Charakteristika této nové struktury již byla zkoumána ve velmi odlišném kontextu. </seg>
<seg id=388> Terorismus je jakousi násilnou verzí „agilního virtuálního podniku“. </seg>
<seg id=389> Virtuálním podnikem je přitom jakákoliv malá skupina, která se sama uspořádá v organizaci natolik velkou, aby dosáhla kolektivního záměru. </seg>
<seg id=390> Virtuální podniky jsou nezvykle novátorské a v podnikatelském sektoru je to dost možná jediný systém, který dokáže kvalitně vyrobit jednorázový produkt. </seg>
<seg id=391> Dobře patrný příklad existuje již dnes ve filmovém průmyslu. </seg>
<seg id=392> Upřímně řečeno jde pravděpodobně o komerční model budoucnosti. </seg>
<seg id=393> Výhody virtuálních podniků pramení z jejich lehkosti, která má přednost před stabilitou. </seg>
<seg id=394> Převážná část ceny jakéhokoliv produktu v současnosti podporuje obří a neefektivní organizaci, která tento produkt smontovala. </seg>
<seg id=395> Téměř veškerá tvůrčí činnost a řešení problémů se odehrávají v malých firmách a poté jsou „integrovány“ megakorporacemi, které mají nákladnou a zranitelnou infrastrukturu a ponechávají si většinu zisku. </seg>
<seg id=396> Tento model představuje současnou základnu podnikatelského světa, stejně jako je centralizace oblíbenou obrannou strategií. </seg>
<seg id=397> Když si koupíte automobil vyrobený firmou General Motors, pak 80 centů z každého dolaru připadne firmě GM, která v převážné míře jen řídí sama sebe. </seg>
<seg id=398> Malí dodavatelé vám fakticky poskytnou 80% hodnoty a inovací, avšak obdrží za to jen 20% odměny. </seg>
<seg id=399> Rozsáhlý výzkum alternativních modelů paradoxně financovalo americké ministerstvo obrany, které si jako největší světový kupec komplexních technologií přálo lepší, levnější a více na míru střižené produkty. </seg>
<seg id=400> Výzkum si všímal podmínek a podnětů potřebných k tomu, aby snáze vznikaly malé přizpůsobivé skupinky, které by získaly možnost chovat se jako velké společnosti. </seg>
<seg id=401> Výzkumný program byl bohužel zrušen dříve, než se jeho závěry mohly uplatnit v podnikatelském světě – téměř jistě proto, že ohrožoval velké firmy. </seg>
<seg id=402> Často se zapomíná, že se americký ministr obrany Donald Rumsfeld vrátil z příjemného důchodu, aby reorganizoval americkou armádu v menší a agilnější sílu, která bude využívat některé z těchto postřehů. </seg>
<seg id=403> Naplánování invaze do Iráku, u níž Rumsfeld prosazoval použití menšího počtu vojáků, než se doporučuje, svědčí o špatném pochopení distribuovaných systémů. </seg>
<seg id=404> Jednotky sice byly rozmístěny k pružnému vstupu a opětovnému stažení, avšak Bushova administrativa je nakonec použila ke staromódní okupaci. </seg>
<seg id=405> Teroristé využívají modelů distribuovaných operací lépe. </seg>
<seg id=406> V muslimském světě se objevují desítky textů o džihádistických strategických studiích. </seg>
<seg id=407> Na Západě je nejznámější kniha Management surovosti , avšak pouze proto, že byla přeložena a zpřístupněna veřejnosti. </seg>
<seg id=408> Tyto knihy (a trendy, které naznačují) jsou stále méně dogmatické a stále důmyslněji si osvojují moderní metody řízení. </seg>
<seg id=409> Autoři při jejich psaní dozajista zkoumali i mladý obor řízení virtuálního podniku: jak udržovat a podporovat buňky s vlastní organizací. </seg>
<seg id=410> Zřejmě prvním ponaučením pro západní politiky je skutečnost, že virtuální podniky fungují na kultuře důvěry. </seg>
<seg id=411> Některé druhy důvěry lze přitom založit spíše na umělé představě typu „nás nedostanou“ než na reálných hodnotách a přímé zkušenosti. </seg>
<seg id=412> Proto počínání Bushovy administrativy fakticky posiluje dynamiku virtuálního teroristického podniku. </seg>
<seg id=413> Bushova rétorika „my a oni“ zřetelně definuje „ty druhé“ a staví je do role soudržného nepřítele. </seg>
<seg id=414> Jeho „válečnický“ přístup usnadňuje islamistickým teroristům pohlížet na Západ jako na stejně jednotnou a nenávistnou sílu. </seg>
<seg id=415> V budoucnu bude model virtuálního podniku utvářet způsob řízení firem, vedení válek a pravděpodobně i zajišťování vládních služeb. </seg>
<seg id=416> Nese s sebou příslib, že oddělí finanční řízení od řízení výroby, což přinese rychlejší inovace a hospodářský růst. </seg>
<seg id=417> Pokud však vlády západních zemí hluboce neporozumějí způsobu, jakým tyto struktury fungují, nemají v boji proti agilnímu teroristickému podniku šanci. </seg>
<seg id=418> Rozšíření znamená solidaritu </seg>
<seg id=419> Často se dnes tvrdí, že smysl pro solidaritu Evropské unie ohrozilo, ne-li přímo roztříštilo rozšíření, které dalo přístřeší zemím střední a východní Evropy. </seg>
<seg id=420> Vzhledem k tomu, že ke členství se blíží Bulharsko a Rumunsko a s Tureckem a Chorvatskem začnou co nevidět přístupové rozhovory, je čím dál důležitější tento názor vyvracet. </seg>
<seg id=421> Hodnoty a zájmy nejmladších členských států EU se ve většině otázek kryjí s hodnotami a zájmy 15 dřívějších členů. </seg>
<seg id=422> Je samozřejmě pravda, že rozšíření Unii zásadně proměnilo a vyvolalo nové problémy a politické obavy. </seg>
<seg id=423> Nové členské státy ze střední a východní Evropy jsou však hluboce ukotvené v hospodářském, sociálním a kulturním vývoji našeho kontinentu. </seg>
<seg id=424> Pouta, jež nás váží dohromady, sice čtyřicet let rozdírala sovětská nadvláda, to však evropský charakter těchto států nijak zásadně nezměnilo. </seg>
<seg id=425> Má vlast, Polsko, měla vždy hluboké kulturní vazby k jiným evropským zemím, zejména k Francii. </seg>
<seg id=426> Účastnili jsme se všech hlavních událostí v evropské hudbě, literatuře a filmu (vzpomeňme filmů Andrzeje Wajdy z dob Solidarity, například snímku Danton, jež byly francouzskými koprodukcemi). </seg>
<seg id=427> Východoevropané byli dlouho součástí Evropy i ve sportu. </seg>
<seg id=428> Před první světovou válkou se německý národní fotbalový tým skládal výhradně z hráčů s polskými jmény. </seg>
<seg id=429> Především ale mezi Poláky, Maďary, Čechy a ostatními existuje hluboký smysl pro to, že jsou Evropany. </seg>
<seg id=430> Právě to je význam slova „solidarita“, jak jej definuje Oxfordský slovník angličtiny: „jednota plynoucí z citů a náklonností“. </seg>
<seg id=431> Solidarita, ve smyslu jednoty plynoucí ze společných zájmů, také zřetelně existuje jak uvnitř původní evropské patnáctky, tak uvnitř rozšířené Unie. </seg>
<seg id=432> Výjimky potvrzují pravidlo. </seg>
<seg id=433> Nejednota EU ohledně války v Iráku by neměla zastiňovat shodu jejích členských států téměř ve všech ostatních hlavních otázkách mezinárodního dění. </seg>
<seg id=434> V hospodářských záležitostech bychom neměli dovolit, aby neshody řekněme kolem jediného nařízení EU zastřely skutečnost, že ani jediný stát, ať nový, či starý, nikdy nevznesl námitku proti vnitřnímu trhu. </seg>
<seg id=435> Konečně, samotný proces rozšíření je také zjevně symbolem evropské společenské, občanské a kulturní jednoty. </seg>
<seg id=436> Skutečnost, že vyvolal debatu a rozepři, nijak nezlehčuje společné přesvědčení nových i starých členských států, že mají povinnost kontinent po 40 letech rozdělení restaurovat. </seg>
<seg id=437> Existují ovšem obavy, které znepokojují, nejsou-li přímo zásadním jablkem sváru. </seg>
<seg id=438> Měli bychom se obávat faktu, že Evropa už není ryze židovskokřesťanským a bílým kontinentem? </seg>
<seg id=439> Budou občané EU, jejichž kořeny sahají na jiné kontinenty a již svým náboženstvím patří k hinduismu nebo islámu, sikhismu nebo buddhismu, schopni se ztotožnit s „evropskými“ hodnotami a kulturou? </seg>
<seg id=440> Budou schopni cítit evropsky, jako vždy cítili Poláci nebo Češi? </seg>
<seg id=441> Tyto otázky nejostřeji platí – a skutečně se jim nelze vyhnout – v případě možného vstupu Turecka do EU. </seg>
<seg id=442> Vdechuje evropské integraci život respekt k hodnotám ostatních? </seg>
<seg id=443> Je její podstatou sdílení hodnot nebo přispívání k nim? </seg>
<seg id=444> To jsou pochopitelně spletité otázky. </seg>
<seg id=445> Jsou obzvlášť komplikované, vnímáme-li kulturu jako tmel evropské budoucnosti. </seg>
<seg id=446> Všechny evropské státy zřejmě zpočátku věřily, že noví neevropští příchozí by se mohli asimilovat stejným způsobem, jako se v devatenáctém století asimilovali polští přistěhovalci v německém Porúří. </seg>
<seg id=447> To, že k tomu nedošlo, tedy alespoň ve velkém měřítku ne, neznamená, že se tak stát nemůže. </seg>
<seg id=448> Nezapomeňme na rostoucí počet prominentních občanů tureckého původu v Německu. </seg>
<seg id=449> Uvažme mnohé indické a pákistánské Brity druhé generace, jež lze spatřit, jak v kvalitních oblecích a s laptopem v ruce létají do celého světa. </seg>
<seg id=450> Evropané si ale musí přiznat, že tito jedinci představují nepočetnou menšinu. </seg>
<seg id=451> Mnohé skupiny imigrantů se v Evropě kvůli nemožnosti společenské a hospodářské integrace ocitají odráženy zpět do svých komunit. </seg>
<seg id=452> Neustálá hrozba terorismu učinila tuto izolaci ještě dramatičtější pro evropské islámské populace. </seg>
<seg id=453> Evropská unie nemůže „solidaritu“ pouze prohlásit za svou ústřední hodnotu a nedělat nic pro to, aby ji pěstovala mezi těmi, kdo se cítí marginalizováni. </seg>
<seg id=454> I jim musí být umožněno pocítit pouta „jednoty plynoucí z citů a náklonností“. </seg>
<seg id=455> Evropská solidarita jejich opomíjení nemůže přežít a nepřežije. </seg>
<seg id=456> Až vyprší Kjótský protokol </seg>
<seg id=457> Úmluva Kjótského protokolu právě začala platit pro 126 států, které se k ní připojily. </seg>
<seg id=458> Je na čase, aby se během rozhovorů o tom co dělat, až úmluva v roce 2012 vyprší, začalo přemýšlet, jak angažovat všechny státy, včetně velkých producentů emisí. </seg>
<seg id=459> Právě to učinila Evropská komise, když nedávno vytvořila první strategii pro období po Kjótském protokolu, kterou bude v březnu diskutovat Evropská rada. </seg>
<seg id=460> Ačkoliv Kjótský protokol představuje jen mírné snížení uhlíkových emisí v průmyslových zemích – mezi lety 2008 a 2012 o 5,2% oproti úrovni z roku 1990, přičemž jednotlivé země mají různé cíle –, lze tak skutečně pokročit jak v úsilí o dosažení udržitelnosti rozvoje, tak při ochraně planety. </seg>
<seg id=461> Nejprve ale všechny země musí zohlednit problematiku klimatu při plánování politik a zlepšit výkon vlády v klíčových sektorech, jako je energetika, infrastruktura a doprava. </seg>
<seg id=462> Jinými slovy, musíme jednat v souladu s poznáním, že změna klimatu a její dopady na obyvatele bohatých i chudých zemí nadále ohrožují globální bezpečnost. </seg>
<seg id=463> Dlouhodobý přístup bude nakonec pravděpodobně zahrnovat systém založený na pravidlech, soustavu pobídek a investice do změny technologií. </seg>
<seg id=464> Čím dál větší měrou si začneme uvědomovat, že adaptace na národní úrovni je zásadní záležitostí, která potřebuje odpovídající finanční zajištění. </seg>
<seg id=465> Zaměřovat se na dopady změny klimatu a na snižování emisí by se nemělo vzájemně vylučovat, nýbrž doplňovat. </seg>
<seg id=466> Pohled do budoucnosti na svět po Kjótu nám dává příležitost začít nový dialog a vidět nové možnosti ve věci změny klimatu. </seg>
<seg id=467> Státy by mohly společně stanovit ambicióznější cíl omezování dlouhodobé změny teploty na Zemi a pak jednotlivým zemím přidělit emisní práva takovým způsobem, který by nakonec teplotní přírůstky snížil na přijatelnou úroveň. </seg>
<seg id=468> To by vyžadovalo navýšení investic do výzkumu a vývoje v oblasti energií, jež by přinesly zlepšení technologií – což je proces, který je nezbytné podpořit silnějším partnerstvím mezi veřejným a soukromým sektorem. </seg>
<seg id=469> Bohaté země, ač tvoří jen 15% světové populace, byly dosud zodpovědné za víc než 75% globálních emisí oxidu uhličitého (CO2), tedy většinu škod na životním prostředí. </seg>
<seg id=470> Nejzranitelnější jsou však rozvojové země – a tedy chudí lidé. </seg>
<seg id=471> Je nerealistické žádat od chudých zemí, kde víc než 1,6 miliard lidí nemá přístup k čisté energii ani k technologiím, aby náklady spojené s tolik potřebnou technologickou změnou nesly právě ony. </seg>
<seg id=472> Světová banka ve spolupráci s partnery podporuje finanční strategie, jež mají rozvojovým zemím pomoci uhradit výlohy způsobované změnou klimatu. </seg>
<seg id=473> K dnešku bylo na programy související se změnou klimatu vyčleněno přes jednu miliardu USD v grantech Globálního fondu pro životní prostředí (GEF), společně s osmi miliardami USD v rámci spolufinancování. </seg>
<seg id=474> Třebaže regulační mechanismy Kjótského protokolu i Evropského programu obchodování s emisemi přispěly ke vzniku nového trhu pro obchod s uhlíkem, zainteresované strany dnes znepokojuje nejbližší budoucnost. </seg>
<seg id=475> Bez regulačního rámce pro období po roce 2012 se naděje na zahájení projektových transakcí do roku 2006 až 2007 vytratí. </seg>
<seg id=476> Vzhledem k dlouhé realizační lhůtě mezi přípravou projektu a prvními přínosy snížení emisí mají tvůrci projektů na svou činnost jen několik let, než za současných okolností přestanou platby za uhlík smysluplně přispívat k financování projektů. </seg>
<seg id=477> Vyvíjet projekty v oblasti infrastruktury je dlouhodobý proces, který vyžaduje 3 až 7 sedm, aby byl čas na stanovení záměru, získání povolení, zajištění financí, realizaci výstavby a konečně první certifikaci snížení uhlíkových emisí. </seg>
<seg id=478> Projekty tudíž musí být uvedeny do praxe nejpozději do roku 2007. </seg>
<seg id=479> Světová banka pomáhá se zajišťováním uhlíkových finančních prostředků, neboť jde o životaschopný rozvojový prostředek, a usnadňuje začlenění soukromého sektoru na tento trh. </seg>
<seg id=480> Banka se zaměřuje na zastupování zájmů zemí, které od ní získaly půjčky, a pomáhá jim nacházet aktiva pro obchodování s uhlíkem v souladu s jejich vlastními prioritami. </seg>
<seg id=481> Avšak bez závazku vlád, že budou omezovat emise skleníkových plynů i po roce 2012, zůstane uhlíkový trh nejistý a soukromý sektor – pro úspěch trhu nepostradatelný – na něm jen stěží významnějším a trvalejším způsobem posílí svou účast. </seg>
<seg id=482> V nedávné anketě, provedené s podporou Světové banky mezi firmami se zájmem o uhlíkové peníze, jen jeden z pěti respondentů prohlásil, že má zájem o nákup snížení emisí na období po roce 2012. </seg>
<seg id=483> Právě teď máme šanci pohlédnout vpřed a získat globální obec – bez výjimek, byť s odstupňovanou odpovědností – pro směřování k bezpečnějšímu světu, který se vyhne děsivým rizikům degradace životního prostředí a sociálního střetu, jež v sobě ukrývá nečinnost. </seg>
<seg id=484> Stát pro umění, nebo umění pro stát? </seg>
<seg id=485> Září je tradičně doba, kdy se operní společnosti a orchestry vracejí z Aix, Salcburku, Tanglewoodu a bezpočtu dalších letních festivalů do domovských měst. </seg>
<seg id=486> Jejich rentrée je (na obou stranách Atlantiku) poznamenáno také návratem obav o formu financování vážné hudby. </seg>
<seg id=487> Symfonický život v Americe je eurocentrický téměř ve všech ohledech s výjimkou financování. </seg>
<seg id=488> Zatímco Američané spoléhají při financování živé klasické hudby na soukromé příspěvky odpočitatelné od daňového základu a tržby ze vstupného, Evropané dávají přednost přímé vládní podpoře umění. </seg>
<seg id=489> Paradoxní je, že zatímco příznivci umění ve Spojených státech se již dlouho vyslovují pro přijetí „evropského modelu“ – díky němuž se Evropané těší z bohatého a rozmanitého kulturního života –, sama Evropa je nucena změnit svůj systém podpory na takový, který bude více záviset na soukromých penězích a pokladnách. </seg>
<seg id=490> Evropský systém přímé vládní finanční podpory bohužel padá za oběť pomalému hospodářskému růstu a rozpočtovým deficitům v Evropě. </seg>
<seg id=491> Zvláště v případě zemí, které přijaly euro, bude vládní výdaje na umění nějakou dobu omezovat požadavek, aby fiskální deficity nepřekročily 3% HDP. </seg>
<seg id=492> Výsledný tlak na evropské instituce provozující výkonné umění vyvolává obavy na několika různých úrovních. </seg>
<seg id=493> Evropské sociální demokracie tradičně preferují alokaci vzácného zboží a služeb, jako jsou koncerty a opery (financované obrovskými dotacemi, které mají udržet nízké ceny), spíše na základě front než na základě ochoty platit. </seg>
<seg id=494> To se nyní změní. </seg>
<seg id=495> Přívrženci výkonného umění v Evropě poukazují na USA, kde se dnes mimo jiné i od hudebních ředitelů velkých orchestrů očekává, že se budou plně podílet na sponzorských aktivitách a angažovat se ve prospěch orchestrů v místní komunitě. </seg>
<seg id=496> Obávají se, že se totéž stane i v Evropě. </seg>
<seg id=497> Někteří dirigenti, kteří nechtějí nosit místo taktovky žebrácký klobouk, z tohoto důvodu odmítli místa v USA, neboť cítili, že by to mělo rušivý dopad na jejich umění. </seg>
<seg id=498> Proslýchá se, že Daniel Barenboim odešel z Chicagského symfonického orchestru částečně i proto, že měl námitky proti požadavkům na sponzorské aktivity, které na něj byly kladeny. </seg>
<seg id=499> Americká zkušenost však ukazuje, že přimět vedoucí umělce, jako jsou hudební ředitelé orchestrů, aby se účastnili shánění dotací, nemusí být pro uměleckou stránku této funkce špatné. </seg>
<seg id=500> Například Michael Tilson Thomas v San Francisku zkombinoval efektivní sponzorské aktivity s uměleckým vedením tak dovedně, že dostal Sanfranciský symfonický orchestr mezi špičková americká tělesa. </seg>
<seg id=501> Evropany, kteří se obávají, že větší odkázanost na soukromé peníze nutně znamená konzervativní program, by zároveň mělo uklidnit zjištění, že Sanfranciský symfonický orchestr má jeden z nejodvážnějších repertoárů v USA. </seg>
<seg id=502> Má-li publikum pokrokový vkus, pak jsou soukromé peníze a neotřelý program naprosto slučitelné. </seg>
<seg id=503> Veřejné peníze nicméně umožňují odvážný program i v případě, kdy se vkus publika vychýlí konzervativním směrem. </seg>
<seg id=504> To je také důvod, proč výkonní umělci v Evropě mají rádi veřejné peníze – osvobozují je od „stravy“ složené jen z Beethovena a Mozarta. </seg>
<seg id=505> Publikum navíc může oceňovat odvážný repertoár tím více, čím více je mu vystaveno. </seg>
<seg id=506> Se snížením veřejných výdajů na výkonné umění samozřejmě nevznikne pouze větší závislost na soukromých penězích, ale vzrůst budou muset také ceny vstupného. </seg>
<seg id=507> Někteří lidé tvrdí, že je to tak špatně, protože dávají přednost stání ve frontách před systémem založeným na ceně a obávají se, že vyšší ceny ohrozí budoucí publikum tím, že z něj vyřadí mladé lidi. </seg>
<seg id=508> Nízké ceny za výkonné umění však trnitý problém přístupnosti pro mladé nevyřeší. </seg>
<seg id=509> Za prvé mladí lidé nemusí využít výhody v podobě levných vstupenek, poněvadž nemají zájem chodit poslouchat živou vážnou hudbu bez ohledu na cenu. </seg>
<seg id=510> A i kdyby za druhé chodit chtěli, nemusí se jim podařit sehnat místa – ta totiž často nejsou vůbec k dispozici, poněvadž předplatné zůstávají rok co rok v týchž rukou. </seg>
<seg id=511> K čemu jsou nízké ceny dobré, když slouží převážně k dotování stále stejných držitelů předplatného a když nejsou volná místa? </seg>
<seg id=512> Má-li být záliba ve vážné hudbě dotována, pak by před nízkými cenami měly dostat přednost některé adresnější dotace. </seg>
<seg id=513> Nejlepším způsobem, jak vnést mládí do výkonného umění, je vzdělání. </seg>
<seg id=514> Jelikož americké orchestry nemohou počítat s tím, že základní hudební výchovu nezbytnou k zajištění trvalého publika pro vážnou hudbu obstarají školy nebo vláda, některé z nich se o to snaží samy ze soukromých prostředků. </seg>
<seg id=515> Sanfranciský symfonický orchestr například zajišťuje soukromě financovaný projekt s názvem Keeping Score, jehož rozpočet ve výši 23 milionů dolarů zahrnuje celostátní veřejnoprávní televizní seriál, rozhlasové pořady, interaktivní výuku hudby a školní hudební programy. </seg>
<seg id=516> Tento typ nápaditého programu je významný pro evropské i americké orchestry. </seg>
<seg id=517> Problém mladých lidí a jejich přístupu k výkonnému umění existuje na obou stranách Atlantiku. </seg>
<seg id=518> Stejně jako špatná hudební výchova ve státních školách. </seg>
<seg id=519> Nebudou-li orchestry pečovat o svou budoucnost, nebudou mít možná vbrzku oč pečovat. </seg>
<seg id=520> Právo a pořádek v ruském stylu </seg>
<seg id=521> Lidé na celém světě se obávají, že z Ruska Vladimira Putina mizí politická svoboda. </seg>
<seg id=522> Snad jedinými lidmi, kteří si z plíživého autoritářství v Rusku nedělají těžkou hlavu, jsou samotní Rusové. </seg>
<seg id=523> Rusové jako by se o politické svobody starali méně než o sociální věci - o penze, domácí násilí, práva dětí či policejní brutalitu. </seg>
<seg id=524> Většina Rusů opravdu zůstává netečná ke snaze vlády o okleštění svobody tisku a omezení práva na protest. </seg>
<seg id=525> Vzhledem k této apatii je můj úkol v roli ruského ombudsmana - kterýžto úřad pověřila Státní duma (parlament) ochranou politických práv v Rusku - obtížný, ne-li přímo nemožný. </seg>
<seg id=526> Ombudsman funguje jako most mezi úřady a lidmi, který se snaží urovnávat konflikty mezi státními orgány a občany. </seg>
<seg id=527> Můj úřad je otevřen nejen ruským občanům, ale i cizincům a lidem bez státní příslušnosti, kteří mají pocit, že jsou ohroženi na svých politických právech. </seg>
<seg id=528> Přitom aplikujeme nejen standardy zakotvené v ruské ústavě, ale i mezinárodní právní principy a normy lidských práv, i když jsou někdy v rozporu s naší ústavou. </seg>
<seg id=529> Jako ombudsman jsem se například stavěl proti omezení práva Rusů na soudy před porotou. </seg>
<seg id=530> Ti, kdo si přáli omezit využívání institutu poroty, se údajně obávali ohrožení státní bezpečnosti v některých případech. </seg>
<seg id=531> Můj úřad v těsné spolupráci se státem zajistil, že se ve většině případů poroty i nadále využívají. </seg>
<seg id=532> Podobně hájil můj úřad liberální týdeník Novoje Vremja (Nový čas), na který činila moskevská radnice nátlak pod záminkou obchodního sporu o nájemní smlouvu. </seg>
<seg id=533> Tento souboj ještě neskončil, ale po mé intervenci musí brát moskevské úřady v úvahu negativní postoj veřejnosti k jejich snaze o umlčení tohoto periodika. </seg>
<seg id=534> Rusko samozřejmě nabízí daleko více „titulkových" příkladů problémů v oblasti politických a lidských práv, jako jsou mrzká válka v Čečensku nebo aféra Jukos. </seg>
<seg id=535> Můj úřad věnuje Čečensku maximální pozornost, i když se to z Moskvy nedělá snadno. </seg>
<seg id=536> Jistě, mohl bych v Čečensku trávit celý svůj čas, ale Rusko má 89 oblastí s bezpočtem problémů s lidskými právy, které je potřeba řešit. </seg>
<seg id=537> Proto jsem navrhl Putinovi, aby mělo Čečensko vlastního regionálního ombudsmana, který by v oblasti trávil veškerý čas. </seg>
<seg id=538> Nové čečenské úřady tuto možnost podle všeho vítají. </seg>
<seg id=539> Pokud jde o aféru Jukos, můj úřad nemůže zasahovat do jakéhokoliv právního procesu před jeho skončením. </seg>
<seg id=540> Právníci někdejšího generálního ředitele Jukosu Michaila Chodorkovského podali stížnost k Evropskému soudu pro lidská práva ve Štrasburku. </seg>
<seg id=541> Nebude-li Chodorkovskij souhlasit s konečným verdiktem ruských soudů, bezpochyby se k tomuto soudu odvolá. </seg>
<seg id=542> Teprve poté budu moci vyjádřit určitý názor. </seg>
<seg id=543> Mnozí pozorovatelé nicméně trvají na tom, že lidé, proti nimž je vedeno kriminální vyšetřování, by měli být propuštěni na kauci, a ne drženi ve vězení. </seg>
<seg id=544> Jiní namítají, že takové řešení nepřichází v Chodorkovského případě v úvahu - že by díky svému bohatství mohl snadno složit kauci a uprchnout do zahraničí. </seg>
<seg id=545> Přesně tak tomu ostatně bylo u dalších postav obviněných v případu Jukos. </seg>
<seg id=546> Všechny tyto závažné otázky o lidských právech odhalují skutečnost, že ruské právní instituce zůstávají nedotvořené. </seg>
<seg id=547> Například Dumě trvá neúměrně dlouho přijetí zákona o lobbování, který ve většině rozvinutých demokracií zřetelně definuje přijatelné a nepřijatelné chování. </seg>
<seg id=548> Kdyby takové přesné zákony existovaly, Chodorkovskij by možná nebyl v tak velkých obtížích. </seg>
<seg id=549> Nedotvořené zákony přímo souvisejí s nedotvořenými myšlenkami. </seg>
<seg id=550> Lidská práva jsou v Rusku často porušována jednoduše proto, že si lidé neuvědomují, že určitým konkrétním právem disponují. </seg>
<seg id=551> Nejdůležitějším strategickým cílem mého úřadu je tedy zajistit, aby se lidé naučili lépe hájit svá práva, a přimět úřady, aby braly stížnosti obyčejných Rusů v potaz. </seg>
<seg id=552> Většina úředníků bohužel stále pohlíží na hodnoty lidských práv přezíravě. </seg>
<seg id=553> Skutečným problémem mého úřadu však není nevědomost ani právní neduživost, nýbrž fakt, že v nedostatečně vyvinutém právním systému, jako je ten ruský, je moje autorita převážně osobní a vyžaduje pomoc hromadných sdělovacích prostředků. </seg>
<seg id=554> Jelikož koncepty lidských práv i nadále zůstávají v plenkách, nelze doufat v nic lepšího, než že se pomalu začnou dostávat do povědomí. </seg>
<seg id=555> Mým taktickým cílem je proto zlepšení veřejného obrazu úřadu ombudsmana tak, aby si získal větší úctu a uznání ze strany občanů i státu. </seg>
<seg id=556> To však bude téměř nemožné bez spolupráce nevládních organizací na obranu lidských práv v Rusku. </seg>
<seg id=557> Za jeden ze svých úkolů v této souvislosti pokládám zprostředkování kontaktů mezi těmito skupinami a úřady. </seg>
<seg id=558> Reakce vlády na toto úsilí bude důležitým ukazatelem, zda a do jaké míry hodlá Putinova administrativa začlenit lidská a politická práva do své takzvané „diktatury zákona". </seg>
<seg id=559> Revoluční konzervativní papež </seg>
<seg id=560> Před pětadvaceti lety ohromilo občany Polska zvolení jejich rodáka, krakovského kardinála Karola Wojtyly novým papežem. </seg>
<seg id=561> Někteří lidé byli zděšeni, jiní plakali radostí. </seg>
<seg id=562> Jak napsal jistý významný spisovatel, ,,toto je druhý křest Polska". </seg>
<seg id=563> Ani ve své euforii jsme však nečekali, jak zásadně nový papež změní nejen Polsko, ale i celý svět. </seg>
<seg id=564> Papežova první návštěva rodné země krátce poté ukázala celému světu jeho sílu. </seg>
<seg id=565> Z hlavních varšavských ulic zmizela komunistická policie, a přesto se ulice staly vzorem spořádanosti. </seg>
<seg id=566> Po desetiletí trvajícím odstavení od moci náhle Poláci znovu získali možnost sebeurčení. </seg>
<seg id=567> Svým hlasitým prohlášením, že ,,bez nezávislého Polska na mapě nemůže být spravedlivé Evropy", papež fakticky smetl pokřivené poválečné uspořádání, které odsunulo Polsko do sovětské mocenské sféry. </seg>
<seg id=568> V Osvětimi pak papež prohlásil: ,,Hovořím jménem všech lidí, jejichž práva jsou kdekoliv na světě přehlížena a porušována; hovořím, protože jsem vázán - my všichni jsme vázáni - pravdou." </seg>
<seg id=569> Na tomto místě, na této Golgotě novověku vyzval Poláky, kteří si ještě pamatovali, jak byli jejich nejdražší zplynováni v osvětimských krematoriích nebo jak zmrzli ve sklo v koncentračních táborech na Sibiři, k bratrství zasvěcenému boji proti nenávisti a pomstě, třeba i oprávněné. </seg>
<seg id=570> Někteří lidé v papežovi spatřují člověka zodpovědného za náboženskou obrodu, jiní v něm vidí muže oddaného míru. </seg>
<seg id=571> Někteří v něm spatřují obhájce chudých, jiní kritika liberální teologie. </seg>
<seg id=572> Pro polský lid zůstane Jan Pavel II. - tím, že učinil otázku lidských práv ústředním tématem svého učení - navždy člověkem, který nám dal odvahu a naději a jenž obnovil naši historickou identitu. </seg>
<seg id=573> Hlavním rysem prvního desetiletí papežova vládnutí byl každopádně jeho boj proti diktatuře - zejména proti diktatuře komunistické. </seg>
<seg id=574> Díky strategii, kterou papež pro katolickou církev zformuloval, a díky jeho schopnosti zmobilizovat pro tuto věc miliony věřících nemůže již nikdo zopakovat Stalinovu otázku: ,,Kolik divizí má papež?" </seg>
<seg id=575> Jan Pavel II. ukázal, že mravní síla je dostatečně mocnou zbraní, aby dokázala zrušit jaltské rozdělení světa. </seg>
<seg id=576> Částečně snad i díky svému silnému antikomunistickému postoji dostávají polská církev i Jan Pavel II. často nálepku ,,konzervativních". </seg>
<seg id=577> Toto obvinění má přitom naznačovat, že se církev nedokáže dost dobře sžít s pluralitní demokracií. </seg>
<seg id=578> Je zřejmé, že v boji proti komunismu byla polská církev skutečně konzervativní - a díkybohu za to! </seg>
<seg id=579> Byla konzervativní v absolutní věrnosti hodnotám evangelia, pravdivosti víry a své historické identitě. </seg>
<seg id=580> Pro systém oficiálního ateismu a legalizované prolhanosti byla církev živoucím obviněním. </seg>
<seg id=581> Po pádu komunismu však před Janem Pavlem II. a jeho církví vyvstal jiný problém: jakým jazykem mohou být evangelické hodnoty formulovány ve světě, v němž není zlo vtěleno do určitého politického systému, nýbrž rozptýleno mezi jednotlivé duše? </seg>
<seg id=582> Jaké je papežovo sdělení pro postkomunistický svět, který pomáhal vytvořit? </seg>
<seg id=583> Jan Pavel II. si bezpochyby udržuje odstup od liberálních ekonomických představ a liberálního státu, který často obviňuje z přílišné shovívavosti a mravního relativismu. </seg>
<seg id=584> V papežových prohlášeních se mnohdy objevuje kritika individualismu ve jménu společných hodnot. </seg>
<seg id=585> Papež pokládá nedostatky liberalismu za mimořádně zhoubné zejména v postkomunistických zemích. </seg>
<seg id=586> Připadá mu, že tržní ekonomika i přes své praktické úspěchy často postrádá srdce a lidskou tvář. </seg>
<seg id=587> Trh podle něj upřednostňuje podnikatelského ducha před lidskou solidaritou. </seg>
<seg id=588> Jan Pavel II. proto není zapáleným obhájcem moderní západní civilizace se svým odtržením se od světa hodnot a staví ji do protikladu k mravní citlivosti společností s čerstvými vzpomínkami na desetiletí trvající diktaturu. </seg>
<seg id=589> Podobně jako Alexandr Solženicyn má i papež sklon věřit, že to byl především odpor vůči totalitě, díky čemu se mohl člověk skutečně osvobodit a uchránit základní hodnoty civilizace. </seg>
<seg id=590> Přiznám se, že já osobně nahlížím na dědictví komunismu s větší skepsí. </seg>
<seg id=591> Tlak totality sice zajisté zformoval výjimečné lidi, jako jsou Jan Pavel II. nebo Alexandr Solženicyn, tedy lidi, pro něž náboženská víra znamenala svobodu před prolhaností a osamělostí. </seg>
<seg id=592> Stejného účinku však tento tlak dosáhl také u Andreje Sacharova či Václava Havla, kteří své nejvyšší hodnoty bránili s odkazem na světský humanismus a používali jeho jazyka. </seg>
<seg id=593> Pro většinu lidí ovšem nebyl život v totalitní diktatuře nikterak povznášející; spíše pro ně znamenal každodenní utápění se ve lžích, duchovní zpustlost a materiální zkaženost. </seg>
<seg id=594> Právě proto postkomunistické společnosti neprojevují žádnou noblesu či nezištnost, která by silně kontrastovala se Západem. </seg>
<seg id=595> Porážka komunismu zanechala v duších těchto společností obrovskou černou díru, jež je nyní vyplňována nacionalismem, náboženským fanatismem a konzumním způsobem života po vzoru Západu. </seg>
<seg id=596> Základní intuice Jana Pavla II. je nicméně správná: postkomunistický svět - na Východě i na Západě - se nachází v duchovní krizi a papež chce tímto světem otřást, aby si uvědomil důležitost vyšších hodnot. </seg>
<seg id=597> Je zřejmé, že svými slovy i osobním příkladem papež tento svět rozvrací: svět by si totiž přál žít v hojnosti a pohodlí, zatímco papež nám připomíná, že musíme žít také v důstojnosti. </seg>
<seg id=598> V konečném důsledku tak Jan Pavel II. nezapadá do žádné kategorie a často představuje jakési spojení protikladů: odmítání kompromisu s ekumeničností, houževnatost s vřelostí, intelektuální otevřenost se lpěním na teologické ortodoxnosti. </seg>
<seg id=599> Je konzervativcem milujícím svobodu a je ,,šiřitelem míru", který odsuzuje bezpráví, ale jenž nám připomíná, že milosrdenství je důležitější než spravedlnost. </seg>
<seg id=600> Tím sám o sobě ztělesňuje paradox křesťanství: neporušitelné a stálé principy jdou ruku v ruce s porozuměním a tolerancí. </seg>
<seg id=601> Pětadvacet let poté, co Jan Pavel II. odjel z Polska do Říma, mu zůstáváme my Poláci vděčni, že nám pomohl znovu získat svobodu. </seg>
<seg id=602> Je dobré, že je Jan Pavel II. mezi námi. </seg>
<seg id=603> Svět, v němž se všechno mění, potřebuje ochránce toho, co zůstává stejné. </seg>
<seg id=604> Intervenční syndrom </seg>
<seg id=605> Kosovo bývá často vydáváno za zkušební případ konceptu „humanitární“ intervence. </seg>
<seg id=606> Jak ovšem Irák zabředává do chaosu, diplomaté a vedoucí představitelé z celého světa si znovu kladou otázku, zda a kdy je patřičné, aby aliance států či mezinárodní společenství jako celek zasahovaly, pokud se nějaký svrchovaný stát zdá neschopen či neochoten bránit své občany před genocidou, válečnými zločiny nebo etnickými čistkami. </seg>
<seg id=607> V centru této diskuse stojí takzvaná doktrína „zodpovědnosti chránit“. </seg>
<seg id=608> Jako ombudsman v Kosovu, jehož jmenovala Organizace spojených národů, mám v posledních pěti letech jedinečnou příležitost sledovat důsledky této doktríny po zásahu NATO v bývalé Jugoslávii v roce 1999. </seg>
<seg id=609> Kosovo se následně stalo mezinárodním experimentem v budování společnosti pod vedením Prozatímní správní mise OSN v Kosovu (UNMIK). </seg>
<seg id=610> Experiment je zde správný výraz. </seg>
<seg id=611> Kosovo se totiž stalo Petriho miskou mezinárodní intervence. </seg>
<seg id=612> Jako člověk, který v Kosovu žije a pracuje dost dlouho na to, aby viděl dosavadní výsledek, tvrdím, že podobné experimenty vyžadují další zkoumání. </seg>
<seg id=613> Je zřejmé, že potřeba mezinárodní intervence v případě krizí mnohdy vyvstává v určitém specifickém časovém období a často je zapotřebí značně rychlé reakce. </seg>
<seg id=614> V případě úvah o takové intervenci je však životně důležité zaměřit diskusi o mezinárodní strategii kromě vojenských faktorů také na rychlé zajištění spojené civilní a bezpečnostní přítomnosti. </seg>
<seg id=615> To platí zejména tam, kde lidská utrpení způsobuje místní konflikt, jak tomu bylo v Kosovu. </seg>
<seg id=616> Okamžité rozmístění dostatečných civilních a bezpečnostních složek během prvních měsíců po ukončení náletů NATO v roce 1999 mohlo poskytnout vhodné ochranné mechanismy proti zpětné reakci, v jejímž rámci se z původních obětí stali pronásledovatelé. </seg>
<seg id=617> Mírové jednotky NATO nedostaly pokyn, aby bránily únosům, zmizením, vraždám z odplaty a masivnímu ničení majetku skupinami etnických Albánců, což vedlo k mohutným etnickým čistkám, tentokrát na straně nealbánského (převážně srbského) obyvatelstva. </seg>
<seg id=618> V důsledku tohoto zanedbání se dnešním Kosovem šíří škodlivé sociální a politické reziduum. </seg>
<seg id=619> Místo aby se regionální konflikt ochlazoval, mezietnická nenávist zůstává stejně rozžhavená jako kdykoliv předtím. </seg>
<seg id=620> Kromě absence dostatečné civilní a bezpečnostní přítomnosti, která by všechny komunity ujistila, že jim nehrozí žádné nebezpečí, vytvořila další napětí také celková absence právních mechanismů, jež by zajistily rychlou spravedlnost za zločiny spáchané během intervence i po ní. </seg>
<seg id=621> Toto napětí je tak všudypřítomné, že jakoukoliv naději na byť i pouhé zahájení tolik potřebného procesu usmíření je dnes nutno odsunout daleko do budoucna. </seg>
<seg id=622> Podobně věnovalo mezinárodní společenství v Kosovu jen málo času pomoci někdejším bojovníkům, aby se zamysleli nad svou kolektivní zodpovědností za zvěrstva bez ohledu na to, nakolik přímá či nepřímá byla jejich osobní účast na nich. </seg>
<seg id=623> Bez takového úsilí připomíná snaha o zlepšení situace stavbu domu na písečné duně. </seg>
<seg id=624> Tato absence prozíravosti a plánování v souvislosti s následky ozbrojené intervence je nejen nebezpečná pro lidi, kteří byli údajně „zachráněni“; je přímo kontraproduktivní. </seg>
<seg id=625> Nebude-li humanitární intervence strukturována způsobem, který zaručí základní bezpečnost, pak skrytá nepřátelství, jež si tuto intervenci původně vynutila, nezeslábnou, nýbrž zesílí. </seg>
<seg id=626> Zdá se tedy, že šest let po intervenci NATO má Kosovo ke stabilitě a sociálnímu smíru stejně daleko jako kdykoliv předtím. </seg>
<seg id=627> Navzdory četným ujištěním orgánů OSN, že Kosovo je na cestě k usmíření a skutečné samosprávě, představitelé NATO naznačují, že existují plány, jak v této provincii zachovat dlouhodobou vojenskou přítomnost za účelem „zajištění úspěšného dokončení politického procesu“. </seg>
<seg id=628> To mě přivádí k dalšímu klíčovému bodu: pro úspěch jakékoliv budoucí humanitární intervence je použitelná strategie odchodu stejně důležitá jako strategie vstupu. </seg>
<seg id=629> Má-li mít mezinárodní intervence věrohodnou šanci na úspěch, je zapotřebí mít již od počátku stanovena jasná kritéria, co vlastně „úspěch“ znamená. </seg>
<seg id=630> Pouze takto průhledná kritéria mohou umožnit řádné ukončení angažmá mezinárodních aktérů. </seg>
<seg id=631> V Kosovu podobná průhlednost neexistovala a neexistuje; v důsledku toho nemají NATO a OSN jasnou představu, kdy a jak by měly odejít. </seg>
<seg id=632> Někdo kdysi správně poznamenal, že je snadné bombardovat, ale mnohem těžší budovat; je poměrně snadné porazit režim vojenskou cestou, ale daleko obtížnější je dosadit na jeho místo pevnou a udržitelnou občanskou společnost. </seg>
<seg id=633> Valné shromáždění OSN by to mělo mít na paměti, až začne kodifikovat doktrínu „zodpovědnosti chránit“. </seg>
<seg id=634> Rozhádaná středoevropská pravice </seg>
<seg id=635> Zastavuje se východoevropské politické kyvadlo? </seg>
<seg id=636> Od roku 1989 se ve střední Evropě toto kyvadlo po volbách střídavě naklánělo doprava a doleva. </seg>
<seg id=637> Chystá se maďarský premiér, mladý a zručný Viktor Orbán, s tímto jevem skoncovat? </seg>
<seg id=638> Nemilosrdný program vstřebání pravicových politických rivalů pomohl Orbánově straně FIDESZ narůst do skoro takových rozměrů, jaké mají jeho levicoví, socialističtí rivalové. </seg>
<seg id=639> Vnitřní boje mezi socialisty navíc otupily jednu z jejich největsích politických výhod, totiž věcnou disciplínu a politickou profesionalitu, jež si s sebou přinesli z doby komunismu. </seg>
<seg id=640> Orbánův zpola úspěsný pokus sjednotit pravici pod vlajkou FIDESZ je mezi rozvrácenými a rozhádanými pravicovými stranami střední a východní Evropy naprosto ojedinělý. </seg>
<seg id=641> Od pádu komunismu trpí středopravicové strany v Česku, Maďarsku, Polsku a Slovensku rozpolceností a chybějící vizí. </seg>
<seg id=642> I přesto, že se region vzpamatovává z dlouhých desítek let komunistického lajdáctví, pomohla roztřístěnost politické pravice levici, zastoupené v některých případech bývalými komunisty, regulérně vyhrát v demokratických volbách. </seg>
<seg id=643> Některé problémy, jimž čelí pravice ve střední Evropě, se podobají problémům, jež musí řesit pravice vsude jinde v Evropě, kde sociálně demokratické strany vyvlastnily mnoho kdysi liberálních názorů, aby si získaly výhradní postavení uprostřed politického spektra. </seg>
<seg id=644> Ve střední Evropě tento jev posiluje skutečnost, že vládnoucí strany musely bez ohledu na ideologické tendence privatizovat hospodářství a pod tlakem Evropské unie zavádět reformní opatření, jichž by se v klasickém západním systému ujala pravice. </seg>
<seg id=645> Levicové strany v různých zemích střední Evropy byly v reformách nakonec opravdu úspěsnějsí, protože mají v tomto směru paradoxně větsí legitimitu. </seg>
<seg id=646> Mnoho lidí totiž věří, že socialisté by neprivatizovali hospodářství nebo nesnížili sociální výdaje, kdyby tato opatření nebyla naprosto nezbytná. </seg>
<seg id=647> Nejvážnějsím problémem středoevropské politické pravice je ovsem chybějící identita. </seg>
<seg id=648> Ačkoli tamějsí politikové napravo od středu formálně přijímají tradiční ideologie, jako jsou liberalismus nebo konzervatismus, jejich voliči, pro které je západní politická filozofie cizí, skutečný význam těchto termínů ne vždy dokáží pochopit. </seg>
<seg id=649> Značný počet voličů ve střední Evropě se označuje za ,,pravicové``, přitom ovsem roky komunistického paternalismu vytlačily politické těžistě regionu značně doleva. </seg>
<seg id=650> Takže i když o sobě někdo prohlasuje, že je, řekněme, liberál, bude přesto současně s tím od vlády požadovat dotaci energií, vzdělání nebo bydlení. </seg>
<seg id=651> V komunistických režimech byla ideologie nástrojem. </seg>
<seg id=652> Stejně jako tehdy i dnes mnoho lidí formálně akceptuje ideologické nálepky, ale ztotožňuje se s nimi jen potud, pokud má pro ně věrnost určitému politickému proudu nějaké hmatatelné krátkodobé výhody. </seg>
<seg id=653> Jedním z důsledků takového cynického přístupu k politickým ideologiím jsou ony prudké výkyvy voličských preferencí v zemích východní a střední Evropy. </seg>
<seg id=654> Problém identity dále zhorsuje skutečnost, že větsina středoevropských národů, kde komunismus brzdil budování národní jednoty, dnes snadno propadá nacionalistickým sentimentům, jež pak někteří politikové rádi využívají. </seg>
<seg id=655> Třebaže se tito politikové často hlásí k ,,pravici``, jejich pravá politika, kupříkladu politika bývalého slovenského premiéra Vladimíra Mečiara, je ve skutečnosti demagogická, populistická nebo autoritářská. </seg>
<seg id=656> Situaci politické pravice ve vsech východoevropských zemích ovlivňují rovněž zkusenosti, jež mají své kořeny v dějinách a tradicích. </seg>
<seg id=657> Politický vývoj Československa v posledních dvaceti letech komunistického režimu oddělil dnesní Česko a Slovensko od Maďarska i Polska. </seg>
<seg id=658> Zatímco komunistické strany v Polsku a Maďarsku zažívaly vnitřní liberalizaci, která dovolovala relativně polooficiální zóny aktivit vně komunistické kontroly, Československo se po invazi vojsk Varsavské smlouvy v roce 1968 stalo strnulým neostalinistickým režimem. </seg>
<seg id=659> Když se pak v roce 1989 komunistické režimy zhroutily, komunistické strany v Polsku i Maďarsku se přetransformovaly do důvěryhodných demokraticko-levicových stran, jež se staly obávaným a rovným protivníkem nově se rodících pravicových stran. </seg>
<seg id=660> Z rigidní Komunistické strany Československa vsak žádná silná demokratická strana vzejít nemohla. </seg>
<seg id=661> Díky absenci hodnověrné demokratické levicové strany stáli u kormidla čestí středopravicoví politikové a až do roku 1997 byli relativně jednotní. </seg>
<seg id=662> Chybějící silná opozice vsak politickou pravici demoralizovala a ta se roztřístila do četných seskupení, která nedokáží nalézt společný jazyk. </seg>
<seg id=663> Na Slovensku, kde se nacionalistické pocity staly po roce 1989 významným politickým faktorem, se politické spektrum dosud neseskupilo na tradiční pravolevé politické ose. </seg>
<seg id=664> K hlavním politickým bitvám dochází mezi nacionalisticko-populistickými silami, jejichž názory byly vždy v jádru nedemokratické, a silami, které usilují o standardní demokracii. </seg>
<seg id=665> Hrozba návratu Mečiara k moci sjednotila vsechny demokraty, levicové i pravicové, do jednoho tábora. </seg>
<seg id=666> Ale i za této situace je politická pravice rozhádaná, což dává Mečiarovi prostor, aby se vrátil. </seg>
<seg id=667> Pravice v Maďarsku utrpěla předevsím neshodami mezi konzervativními a populistickými silami na jedné straně a tradičními liberály, převážně z měst, na straně druhé. </seg>
<seg id=668> Několik pravicových stran se nedokázalo dohodnout na tom, zda by se politická pravice měla řídit tradičními západními ideologiemi nebo zvlástní odrůdou maďarského nacionalistického konzervatismu a populismu. </seg>
<seg id=669> I když dnesní vládnoucí koalice, sestávající z konzervativců a populistů, slaví úspěchy, na skutečné zúčtování maďarská pravice dosud čeká. </seg>
<seg id=670> Polská pravice je asi nejtěžsí případ. </seg>
<seg id=671> Kořeny jejích problémů sahají až do komunistické éry, kdy se odborové hnutí, které by za běžného stavu stálo na levé straně politické osy, stalo hlavním oponentem komunistického režimu. </seg>
<seg id=672> Výsledkem je, že od pádu komunismu různé politické skupiny propojené s odborovým hnutím Solidarita usilují o to, stát se politickou pravicí, a pletou si tak termíny politického diskurzu. </seg>
<seg id=673> Křesťanskodemokratické strany, spojené s katolickou církví, a liberálové jsou do jisté míry vytlačováni na okraj. </seg>
<seg id=674> K naprostému zmatku pak přispívá existence relativně silných nacionalistických a populistických stran, jejichž voličskou základnou jsou početní polstí zemědělci. </seg>
<seg id=675> A stejně jako v ostatních postkomunistických zemích má z této nejednotnosti užitek hlavně demokratická levice. </seg>
<seg id=676> Wal-Mart kam se podíváš? </seg>
<seg id=677> Chcete vědět, který videoklip brzy nažene hrůzu zákonodárcům po celém světě? </seg>
<seg id=678> Ekonom Thomas Holmes podle scénáře, který vyhlíží tajemně jako šíření globální pandemie, vytvořil dynamickou mapovou simulaci zachycující šíření prodejen Wal-Mart napříč Spojenými státy. </seg>
<seg id=679> Od počátků v epicentru v arkansaském městě Bentonville, kde Sam Walton v roce 1962 otevřel první obchod, se už ohromné krabicovité haly Wal-Martu rozmnožily natolik, že průměrný Američan bydlí méně než sedm kilometrů od nejbližší prodejny. </seg>
<seg id=680> Video zajímavě předvádí, jak se prodejny šířily jako okvětní lístky, zahušťovaly se a rozpínaly. </seg>
<seg id=681> Místo aby se vrhly na pobřeží – 80% všech Američanů žije do 80 kilometrů od Tichého nebo Atlantského oceánu –, Wal-Marty se šířily organicky jako vytrvale se rozrůstající zásobovací řetězec. </seg>
<seg id=682> Ačkoliv každá nová prodejna bere obchody blízkým pobočkám Wal-Martu, neustále se zdokonalující efektivita zásobování pomáhá udržet celkový růst řetězce. </seg>
<seg id=683> Ať už Wal-Mart milujete, nebo nenávidíte, jedna věc je nepopiratelná, totiž že Wal-Mart je typickým příkladem kladů a záporů moderní globalizace. </seg>
<seg id=684> Spotřebitelé platí podstatně méně než v tradičních obchodech. </seg>
<seg id=685> Ekonomové například odhadují, že v oddělení potravin si Wal-Mart účtuje o 25% méně než typický velký řetězec supermarketů. </seg>
<seg id=686> U mnoha dalších druhů spotřebitelského zboží je cenový rozdíl ještě větší. </seg>
<seg id=687> Uvažme následující omračující fakt: společně s několika sesterskými „halovými“ obchody (Target, Best Buy a Home Depot) Wal-Mart tvoří zhruba 50% tolik vynášeného amerického náskoku v růstu produktivity oproti Evropě během posledních deseti let. </seg>
<seg id=688> Padesát procent! </seg>
<seg id=689> Obdobné pokroky ve velkoobchodních zásobovacích řetězcích tvoří dalších 25%! </seg>
<seg id=690> Představa, že se Američané dostali ve všem na vyšší příčku, zatímco ostatní bohaté země stojí na místě, je tedy nesmírně zavádějící. </seg>
<seg id=691> Zázrak produktivity USA a nástup prodeje ve stylu Wal-Martu jsou prakticky synonyma. </seg>
<seg id=692> Osobně nic proti halovým prodejnám nemám. </seg>
<seg id=693> Jsou obrovským požehnáním pro nízkopříjmové spotřebitele a zčásti kompenzují vlažný růst mezd, jenž mnohé z nich trápí už dvě desítky let. </seg>
<seg id=694> A nesouhlasím se svými přáteli, kteří nad prodejnami Wal-Mart ohrnují nos a tvrdí, že nikdy do žádného nevkročili. </seg>
<seg id=695> Jako spotřebitel si myslím, že velké halové prodejny jsou skvělé. </seg>
<seg id=696> Pro americké obchodní partnery rozhodně skvělé byly; samotný Wal-Mart tvoří 10% všech čínských dovozů do USA. </seg>
<seg id=697> Mám ovšem výhrady k walmartovskému modelu coby plánu globálního růstu. </seg>
<seg id=698> Zaprvé je tu otázka jeho důsledků pro nízkopříjmové pracující a menší prodejce. </seg>
<seg id=699> Studie naznačují, že přístup Wal-Martu k pracovní síle, byť zcela v souladu se zákonem, využívá mezer v předpisech, které například dávají možnost vyhnout se břemeni zdravotních odvodů za mnohé zaměstnance (Wal-Mart poskytuje zdravotní krytí méně než polovině pracujících). </seg>
<seg id=700> Vstup halových obchodů do určitého společenství rovněž likviduje zavedené prodejce, kteří často traumaticky mění svou podobu. </seg>
<seg id=701> Ano, do jisté míry platí, že taková je cena pokroku. </seg>
<seg id=702> Avšak ztrátu estetiky a společenství nelze snadno podchytit jednoduchými příjmovými a cenovými statistikami. </seg>
<seg id=703> Halové obchody nejsou nijak krásné – už proto se v angličtině běžně označují za „velké krabice“. </seg>
<seg id=704> Jestliže si i v příštích 20 letech udrží svůj prudký růst, začnou jednou Američané jejich rozrůstání považovat za velkolepou ukázku nezdaru zavést regionální plány vyváženého růstu? </seg>
<seg id=705> Vskutku, mnozí Evropané i lidé mimo Evropu budou Holmesovo videosimulaci šíření Wal-Martu považovat za hororový film. </seg>
<seg id=706> Francouzi sice snad vynalezli hypermarket – předzvěst halových obchodů –, ale nikdy neměli v úmyslu jejich růstu dovolit, aby se vymkl kontrole. </seg>
<seg id=707> Je velkou otázkou pro Evropany, zda dokáží najít způsoby, jak využít některých přínosů k efektivitě, jež model Wal-Martu ztělesňuje, aniž by se jím nechali zamořit. </seg>
<seg id=708> Před Američany je další otázka: co dělat, až se fenomén halových obchodů vyčerpá? </seg>
<seg id=709> Jestliže tak značná část náskoku USA v oblasti produktivity skutečně spočívá v tom, že Wal-Mart a jeho halové sourozence necháváme vyřádit, co se stane, až tento zdroj růstu začne opadat? </seg>
<seg id=710> Hospodářství USA má mnoho jiných silných stránek, mimo jiné vynikající finanční soustavu a přední postavení v high-tech kapitálových statcích, zůstává ale skutečností, že americká výhoda v těchto oblastech zatím není ani zdaleka tak ohromující jako fenomén Wal-Mart. </seg>
<seg id=711> Je s podivem, jak mnoho lidí si podle všeho myslí, že USA porostou v příštích deseti letech rychleji než Evropa a Japonsko prostě proto, že tomu tak bylo v předchozích deseti letech. </seg>
<seg id=712> Wal-Mart a další téhož rodu jsou ústředním rysem moderní éry globalizace. </seg>
<seg id=713> Nejsou sice přímo pandemií, již vzorec jejich prudkého šíření připomíná, ale jejich nástup není ani zcela neškodný. </seg>
<seg id=714> Ti, kdo by chtěli napodobit trendy produktivity USA, si musí vyjasnit, jak pohlížejí na zarůstání venkova halovými prodejnami, vedoucí ke snižování mezd a mizení menších prodejců. </seg>
<seg id=715> Američané zase musí přemýšlet o tom, kde leží vhodná rovnováha mezi estetikou, společenstvím a nízkými cenami. </seg>
<seg id=716> Jak přijmout vědu za svou </seg>
<seg id=717> Dlouhodobý ekonomický pokrok pramení především z objevů a šíření zdokonalených technologií. </seg>
<seg id=718> Vědeckotechnickou revoluci umožnil vynález tiskařského stroje, průmyslovou revoluci parní stroj a útěk Indie před hladomorem umožnilo zvýšení výnosů z farem – takzvaná „zelená revoluce“. </seg>
<seg id=719> Dnešní éru globalizace pak odstartovalo masové rozšíření počítačů a internetu. </seg>
<seg id=720> Kdykoliv tedy hledáme řešení některých nejpalčivějších problémů světa, je pravděpodobné, že se i ona dají alespoň zčásti nalézt v nových technologiích, které dokážou překonat staré a zdánlivě neřešitelné problémy. </seg>
<seg id=721> Vezměme si třeba chudobu v Africe. </seg>
<seg id=722> Již pro ni byla nabídnuta všechna myslitelná vysvětlení, která se obvykle zaměřují na to, co dělají Afričané špatně. </seg>
<seg id=723> Návštěva afrických vesnic však člověku ozřejmí, že jejich problémy více souvisejí s bojem o přežití v obtížných fyzických podmínkách než s jakýmikoliv „zvláštními“ problémy, které jsou pro africké společnosti specifické. </seg>
<seg id=724> Afričtí zemědělci vyprodukují na hektar zemědělské půdy zhruba třetinu toho co jejich kolegové jinde na světě, což má za následek hojně rozšířený hlad, který ještě zhoršuje silná hrozba nemocí. </seg>
<seg id=725> Unikátní problém představuje malárie, jejímž viníkem je z velké části jeden druh afrického komára, který je mimořádně zdatným přenašečem této choroby. </seg>
<seg id=726> Obdobně výjimečnou zátěž představují v Africe i další parazitická onemocnění. </seg>
<seg id=727> Přidejme k tomu praktické obtíže spojené s rozbitými silnicemi a nedostatkem osobních i nákladních automobilů a výsledkem je hospodářská izolace. </seg>
<seg id=728> Problémy spojené s přežitím jsou tedy enormní. </seg>
<seg id=729> Přesto se nabízejí praktická řešení, protože specifické problémy lze překonat jednoduchými a levnými technologiemi. </seg>
<seg id=730> Nízkou úrodnost zemědělské půdy lze zvýšit zlepšeným výběrem osiv přizpůsobených africkým podmínkám v kombinaci s technologiemi pro obnovu půdy a vodní hospodářství. </seg>
<seg id=731> Malárii lze kontrolovat prostřednictvím nově vyvinutých trvanlivých sítí proti komárům a nové generace účinných léků. </seg>
<seg id=732> Pod kontrolu lze dostat také další tropické nemoci, zatímco praktické technologie zajišťující bezpečnou pitnou vodu mohou dramaticky snížit výskyt průjmových onemocnění. </seg>
<seg id=733> Mobilní telefony, místní bezdrátový internet a více dlážděných silnic, to vše by mohlo značně přispět k překonání hospodářské izolace afrických vesnic. </seg>
<seg id=734> Dárcovské země ustavičně žádají Afričany, aby změnili obchodní politiku, vládní instituce, veřejnou správu a další věci. </seg>
<seg id=735> Některé z těchto změn jsou důležité, ale role bohatých států je pokřivená, neboť se zaměřuje na všechno možné kromě otázky, jak financovat a zavádět praktické technologie za účelem řešení praktických problémů. </seg>
<seg id=736> Na omylech bohatých zemí by nezáleželo, kdyby měly africké státy dost peněz na to, aby mohly potřebné technologie zavádět samy, avšak Afrika je tak chudá, že je odkázána na finanční pomoc, pokud chce vybřednout z chudoby. </seg>
<seg id=737> Rozvojové problémy v Africe představují jen jeden z příkladů, jak lze palčivá celospolečenská témata řešit vývojem a rozšířením zdokonalených technologií. </seg>
<seg id=738> Totéž bude platit i o otázce, jak si svět poradí s klimatickými změnami způsobenými člověkem – což je další ze zdánlivě neřešitelných globálních problémů. </seg>
<seg id=739> Momentálně mění bohaté země celosvětové klima tím, že každoročně produkují miliardy tun oxidu uhličitého ze spalování uhlí, ropy a zemního plynu. </seg>
<seg id=740> V příštích letech budou ke zvýšení množství oxidu uhličitého v atmosféře mohutně přispívat rovněž Čína a Indie. </seg>
<seg id=741> A přesto žádná země, bohatá ani chudá, nemá chuť snižovat svou spotřebu energie v obavách, že by tím ohrozila pracovní místa, příjmy a hospodářský růst. </seg>
<seg id=742> Klíčovou součást řešení poskytnou nové technologie. </seg>
<seg id=743> Již dnes dokážou „hybridní“ automobily, které kombinují benzinový a bateriový pohon, přibližně zdvojnásobit efektivitu využívání paliva a snížit emise oxidu uhličitého o polovinu. </seg>
<seg id=744> Inženýři také vyvinuli metody, jak zachycovat oxid uhličitý, který vzniká při spalování uhlí v elektrárnách, a bezpečně ho skladovat v podzemí. </seg>
<seg id=745> Tato nová technologie s názvem „zachycování a odlučování uhlíku“ může snížit emise oxidu uhličitého při výrobě energie o 80%. </seg>
<seg id=746> Její nákladnost se přitom jeví jako relativně malá. </seg>
<seg id=747> Zamysleme se také nad úbytkem stavů ryb v oceánech vlivem nadměrného rybolovu. </seg>
<seg id=748> Celosvětová poptávka po spotřebě ryb roste a vzrůstá i celosvětová schopnost je lovit, což žene některé druhy na pokraj vyhynutí. </seg>
<seg id=749> Zlepšená akvakultura, v jejímž rámci jsou ryby chovány v umělých sádkách a nádržích, má ještě stále k dokonalosti daleko – především z ekologických důvodů –, ale přesto jde o nesmírně slibnou technologii. </seg>
<seg id=750> Během své nedávné návštěvy v Africe prohlásil jeden význačný vědecký pracovník v oboru zemědělství, že v dnešním světě má vědec blíže k zemědělci než kdykoliv předtím a současně dále k politikům než kdykoliv předtím. </seg>
<seg id=751> Politici vědě nerozumějí a jen zřídkakdy se obracejí na vědce a inženýry se žádostí o radu při řešení důležitých otázek. </seg>
<seg id=752> Všechno je vnímáno jako politikum a hlasy, nikoliv jako technický problém vyžadující technické znalosti; právě proto je africká chudoba tak často připisována korupci, a ne ekologickým problémům. </seg>
<seg id=753> Myšlenku, že technologie mohou znamenat spásu, lze zavrhnout snadno. </seg>
<seg id=754> I technologický pokrok koneckonců vyžaduje správné řízení, působení tržních sil, efektivní univerzity a tak dále. </seg>
<seg id=755> Politika stále bude hrát roli. </seg>
<seg id=756> Přesto je čas připustit, že vlády nejsou dost dobře uzpůsobeny k tomu, aby chápaly složité technologické problémy a příležitosti, které před světem stojí, a že je potřeba vyvinout nové metody, jež zajistí, že věda a technika získají takové postavení, aby mohly řešit celou řadu stále naléhavějších celosvětových problémů. </seg>
<seg id=757> Nastal čas, aby všechny významné mezinárodní organizace i národní vlády přijaly zodpovědnost za nabytí vědeckých a technických znalostí, které budou v jedenadvacátém století potřebovat. </seg>
<seg id=758> Jak popohnat latinskou Ameriku </seg>
<seg id=759> Jednou z největších záhad světové ekonomiky je slabá výkonnost latinské Ameriky. </seg>
<seg id=760> Již od počátku osmdesátých let je latinská Amerika zaseknutá: ve většině zemí tohoto regionu rostou příjmy na hlavu pomalu (pokud vůbec) a jedna velká krize zde stíhá druhou. </seg>
<seg id=761> Bylo již odzkoušeno mnoho různých strategií, zejména liberalizace obchodu, privatizace nevýkonných státních podniků a rozpočtové reformy. </seg>
<seg id=762> Cosi však latinskou Ameriku stále brzdí. </seg>
<seg id=763> Absence silného růstu je ještě nepochopitelnější ve světle mnoha výhod a sociálních úspěchů latinské Ameriky. </seg>
<seg id=764> Je zde dostatek přírodních zdrojů a obrovské množství úrodné půdy. </seg>
<seg id=765> Podmínky pro zdraví jsou zde přiměřeně dobré a všechny latinskoamerické země učinily pokrok v boji proti negramotnosti: míra gramotnosti dospělého obyvatelstva dosahuje ve většině zemí 90 i více procent. </seg>
<seg id=766> Navíc se v oblasti prudce snižuje porodnost, a to dokonce do té míry, že počet obyvatel v mnoha zemích začne v příštích desetiletích pravděpodobně klesat. </seg>
<seg id=767> Postavení žen se zlepšilo a dívky dnes mají rovný přístup ke vzdělání, přičemž v mnoha zemích je jich na školy přijímáno dokonce více než chlapců. </seg>
<seg id=768> Latinská Amerika je možná známa svou „machistickou" kulturou, ale ženy zde stále více participují na trhu pracovních sil a dosahují význačného politického a společenského postavení. </seg>
<seg id=769> Latinská Amerika se může pochlubit i dalšími dlouhodobými výhodami. </seg>
<seg id=770> Většina obyvatel žije blízko u pobřeží s dobrým přístupem k mezinárodnímu obchodu a většina jich žije ve městech, což je pro hospodářský růst také výhoda. </seg>
<seg id=771> Region sice není podle mezinárodních měřítek chudý, ale spíše jako by se zasekl kdesi v pásmu středních příjmů, mezi nejchudšími oblastmi světa a státy s vysokými příjmy v severní Americe, Evropě a východní Asii. </seg>
<seg id=772> Čím si tedy vysvětlit onu záhadnou absenci skutečného růstu v uplynulých 25 letech? </seg>
<seg id=773> Já osobně z ní viním dva nevyřešené, ale řešitelné problémy. </seg>
<seg id=774> První zde existuje už po celá staletí: sociální rozpory, jejichž kořeny sahají až k porobě domorodých Američanů Evropany v šestnáctém století. </seg>
<seg id=775> Latinská Amerika se ve větší míře než většina ostatních míst na světě zrodila z násilných dobyvačných výbojů. </seg>
<seg id=776> Evropané si podrobili původní indiánské obyvatelstvo a rovněž sem přivezli značné množství afrických otroků, zejména do oblasti Karibské pánve a Brazílie. </seg>
<seg id=777> Společnost se stala rasově a etnicky pestřejší, neboť evropské, indiánské a africké obyvatelstvo se mezi sebou mísilo, ovšem dlouhodobý trend evropské nadvlády na jedné straně a domorodé a afroamerické podřízenosti na straně druhé se v kombinaci se zakořeněnou chudobou stal jizvou na latinskoamerické společnosti. </seg>
<seg id=778> Ještě dnes se nerovnost příjmů v latinské Americe řadí mezi nejvyšší na světě, což odráží staré vzorce etnických a rasových rozdílů. </seg>
<seg id=779> Nerovnost příjmů vrhá dlouhý stín. </seg>
<seg id=780> Bohatí již dlouho bojují proti zdanění, které je potřebné ke zvýšení investic do vzdělání a zdraví chudých, čímž se hluboké sociální rozdíly zvěčňují a ponechávají mnoho lidí bez zdravotní péče a kvalifikace, jež jsou podmínkou globální konkurenceschopnosti. </seg>
<seg id=781> Na mnoha místech - například v Brazílii - se dnes situace zlepšuje, což do budoucna věstí mnoho dobrého. </seg>
<seg id=782> Jinde - kupříkladu v Guatemale a v některých částech regionu And - však sociální rozdíly zůstávají zatíženy násilím a nedůvěrou. </seg>
<seg id=783> Kromě toho zde bylo do značné míry přehlíženo základní selhání ekonomické strategie, jehož výsledkem je značný rozdíl mezi diskusí o veřejné politice v latinské Americe a v Asii. </seg>
<seg id=784> V Asii se veřejná debata vede o technologiích: jak může Asie srovnat krok? </seg>
<seg id=785> Asijské vlády neúnavně usilují o zvýšení vědecké a technologické výkonnosti svých ekonomik. </seg>
<seg id=786> V latinské Americe se naopak o globální technologické revoluci diskutuje mnohem méně a státní politice rozvoje vědy a technologií je jen zřídkakdy dávána priorita. </seg>
<seg id=787> V důsledku toho se latinské Americe nepodařilo z globální technologické revoluce dostatečně těžit. </seg>
<seg id=788> V asijských rozvojových zemích se dnes vyrábějí počítače, polovodiče, léčiva a software. </seg>
<seg id=789> Naproti tomu dokonce i Chile jakožto „hvězda" latinské Ameriky zůstává do značné míry exportní ekonomikou založenou na přírodních zdrojích s velkou koncentrací na vývoz mědi a zemědělských produktů. </seg>
<seg id=790> Tyto sektory jsou sice technologicky vyspělé, ale představují jen úzkou základnu pro dlouhodobý rozvoj. </seg>
<seg id=791> Situace však zdaleka není beznadějná. </seg>
<seg id=792> Brazílie již demonstrovala schopnost být technologickou vývozní mocností. </seg>
<seg id=793> Daří se jí vyvážet zejména letadla a mnoho trvanlivého spotřebního zboží. </seg>
<seg id=794> Rovněž Mexiko začalo prokazovat značnou technologickou dovednost. </seg>
<seg id=795> Argentina, Chile i další země by se pak mohly stát moderními zemědělskými producenty a zaujmout čelní postavení například v oblasti agrobiotechnologie, pokud se tomu budou věnovat. </seg>
<seg id=796> Přesto se latinskoamerické země zatím nepokusily podpořit technologickou revoluci - rozhodně ne s takovým soustředěním, obratností, oddaností a finančními prostředky, s jakými to učinily asijské země. </seg>
<seg id=797> Podobná pobídka přitom může hrát významnou roli při nastartování rychlého hospodářského růstu. </seg>
<seg id=798> Taková strategie by znamenala výrazně zvýšit výdaje na výzkum a vývoj, jak to učinily asijské rozvojové země. </seg>
<seg id=799> Latinskoamerické státy by si měly dát za cíl zvýšení výdajů na úroveň kolem 2% HNP (ze současných 0,5%), a to zčásti ve formě podpory laboratoří a univerzit a zčásti ve formě pobídek pro výzkum a vývoj v soukromém sektoru. A měly by také natáhnout červený koberec nadnárodním technologickým firmám, jak to udělala Asie. </seg>
<seg id=800> Kromě toho by se měly latinskoamerické země více soustředit na vědecký a technologický výcvik a pobízet vyšší procento studentů k univerzitnímu vzdělání. </seg>
<seg id=801> Vládní stipendia na školné a na nové a rozšířené univerzity zde mohou hrát významnou roli, stejně jako investice do počítačů a informačních technologií na školách i ve veřejné sféře. </seg>
<seg id=802> Sociální a technologická agenda na sobě nejsou navzájem nezávislé. </seg>
<seg id=803> Obě kladou na latinskoamerické společnosti nároky, aby více investovaly do svých obyvatel, a Latinoameričané se tak mohli připojit ke špičce globální produktivity. </seg>
<seg id=804> Pokud tyto investice proniknou do všech částí latinské Ameriky, k bohatým i k chudým, pak se vyhlídky tohoto regionu nesmírně zlepší. </seg>
<seg id=805> Jsou ceny domů domečkem z karet? </seg>
<seg id=806> Prvním velkoměstem, které zaznamenalo boom, se stal kolem roku 1996 Londýn. </seg>
<seg id=807> Mentalita konjunktury se okolo roku 1997 rozšířila do Los Angeles, New Yorku a Sydney, v roce 1998 do Paříže, v roce 2001 do Miami, Moskvy a Šanghaje a kolem roku 2002 do Vancouveru. </seg>
<seg id=808> Tato i další města od té doby zaznamenávají poměrně velký rozmach; reálné ceny domů ve většině z nich vzrostly od roku 2000 nejméně o 50%. </seg>
<seg id=809> Pro majitele domů to znamenalo velkou výhru, ale zároveň to uškodilo těm, kdo plánovali nákup nemovitosti. </seg>
<seg id=810> V některých z těchto měst nyní růst cen domů ochabuje. </seg>
<seg id=811> Tempo růstu cen v Londýně a v New Yorku se za poslední rok ostře zpomalilo a ve druhém čtvrtletí roku 2004 činil reálný nárůst cen pouze asi 1%. </seg>
<seg id=812> V Sydney dokonce ceny domů ve druhém čtvrtletí poklesly. </seg>
<seg id=813> Je tedy boom u konce? </seg>
<seg id=814> Nebudou z něj mít prospěch žádná další města? </seg>
<seg id=815> Ba co hůř, mohla by nálada na trhu nemovitostí brzy vést k poklesu cen? </seg>
<seg id=816> Tento boom nikdo nepředpovídal, takže je riskantní předvídat jeho konec. </seg>
<seg id=817> Ceny domů totiž v minulosti zaznamenaly obrovský pohyb vzhůru navzdory varováním, že hostina již skončila. </seg>
<seg id=818> Jakákoliv předpověď konce konjunktury vyžaduje pochopení, proč nastala na tolika místech. </seg>
<seg id=819> Překvapivě pro to neexistuje žádné všeobecně přijímané vysvětlení, protože základní příčiny tohoto boomu jsou převážně psychologické. </seg>
<seg id=820> Ekonomové by se raději bavili o úrokových sazbách nebo statistikách nezaměstnanosti - tedy o faktorech, které jsou konkrétní a poznatelné. </seg>
<seg id=821> Tyto ukazatele samozřejmě hrají při vysvětlování pohybů na trhu bydlení legitimní roli, ale pro pochopení nedávných konjunktur jednoduše nepostačují. </seg>
<seg id=822> V této souvislosti vynikají tři psychologické příčiny: za prvé změna veřejného vnímání zdroje hodnoty v měnící se světové ekonomice, za druhé zvyšující se víra veřejnosti v takzvaná „pozlátková" města, jež mají jméno po celém světě, a za třetí obyčejná vrtkavá dynamika spekulativních bublin. </seg>
<seg id=823> Máme-li pochopit současné podmínky na trhu nemovitostí a rozeznat budoucí cenové trendy, zaslouží si každý z těchto faktorů bližší pozornost. </seg>
<seg id=824> Za prvé, světová ekonomika skutečně působí chaotičtěji než před desetiletím. </seg>
<seg id=825> Kvůli krachu cen akcií ve většině zemí od roku 2000 se finanční aktiva jeví jako méně bezpečná, což podnítilo „úprk ke kvalitě" - v tomto případě k bydlení. </seg>
<seg id=826> Po velkých tragédiích v Indonésii, ve Španělsku a v Rusku je dnes navíc terorismus vnímán jako problém všech. </seg>
<seg id=827> Lidé se cítí nejbezpečněji, když investují do vlastních domovů, a existuje jen málo důvodů očekávat bezprostřední změnu. </seg>
<seg id=828> Strach a pohyb cen domů směrem vzhůru jsou spojité nádoby. </seg>
<seg id=829> Za druhé, víra veřejnosti v „pozlátková" mezinárodní města se zvýšila s raketovým růstem globálních komunikačních prostředků v podobě internetu a mobilního telefonu. </seg>
<seg id=830> Lidé stále více obdivují mezinárodní celebrity a zároveň věří, že slavná světová centra obchodu, technologií a kultury - jejichž jména znají všichni lidé po celém světě - mají jakousi jedinečnou hodnotu. </seg>
<seg id=831> A stejně jako strach z terorismu a podezíravost vůči cenným papírům se velmi pružně jeví také zeměpisná proslulost, která se možná dokonce sama od sebe prohlubuje: čím slavnější jsou New York, Paříž a Londýn, tím větší mají půvab. </seg>
<seg id=832> Za třetí, což je neméně důležité, za každou nafouknutou bublinou se skrývá spekulativní nákaza. </seg>
<seg id=833> Současný boom zažívá nákazu uvnitř trhů i napříč trhy, neboť rostoucí ceny přiživují vzrušení veřejnosti - a potažmo další cenový nárůst - nejprve ve stejném městě a poté v městech dalších, ba dokonce i na druhém konci planety. </seg>
<seg id=834> Obyvatelé Šanghaje se o cenách nemovitostí v Londýně možná nebaví, ale šanghajští specialisté na tvorbu veřejného mínění vědí, co se v Londýně děje, a tamní boom je vede k logickému závěru, že v Šanghaji by měl boom nastat také. </seg>
<seg id=835> Na rozdíl od ostatních dvou psychologických příčin má spekulativní nákaza přirozený konec. </seg>
<seg id=836> Spekulativní bublina nafukující se výlučně prostřednictvím reakce na zvýšení cen nemůže trvat věčně. </seg>
<seg id=837> Co to všechno znamená pro nás? </seg>
<seg id=838> Dvě ze tří těchto psychologických příčin naznačují pokračující vzestup cen bydlení, zatímco třetí naznačuje, že současný trend dospěje jednoho dne ke konci, ale neuvádí žádné konkrétní datum. </seg>
<seg id=839> Já osobně sázím, že některá ambiciózní pozlátková města budou i nadále zažívat klesající růst cen domů - a nakonec i jejich pokles. </seg>
<seg id=840> Z historického hlediska prokázaly ceny domů značnou dynamiku a ceny ve všech těchto městech stále stoupají rychlým tempem, byť o něco pomaleji než před rokem či více. </seg>
<seg id=841> Na základě extrapolace cenových trendů se jeví jako bezpečné předpokládat, že ceny ve většině těchto míst budou silně růst ještě další rok nebo i déle, přestože tempo růstu zde bude i nadále klesat. </seg>
<seg id=842> Pro dlouhodobější předpovědi na dobu přesahující jeden rok, kdy již dynamika nehraje významnou roli, jsou důležitější psychologické faktory. </seg>
<seg id=843> V této fázi je pravděpodobná jistá sestupná cenová nestabilita, protože nadšení pro investice do domů zřejmě vyprchá s klesajícím cenovým růstem. </seg>
<seg id=844> Ceny v „pozlátkových" městech pravděpodobně ostře poklesnou při příští vážné recesi, v případě, že místní ekonomika utrpí těžký šok, nebo v případě příliš rychlého vzestupu úrokových měr. </seg>
<seg id=845> Nákaza uvnitř i napříč trhy pak může působit směrem dolů a tlačit ceny níže po dobu několika let. </seg>
<seg id=846> Voda pro všechny </seg>
<seg id=847> Tento měsíc se voda opět dostane do centra dění, a to na čtvrtém Světovém fóru o vodě v Mexico City. </seg>
<seg id=848> Je to příhodný okamžik: zatímco se velká část světové pozornosti upírá na otázky spojené s dodávkami a bezpečností energie, stamiliony lidí v rozvojovém světě i nadále pokládají za neméně důležité – ne-li důležitější – dodávky a bezpečnost sladké vody. </seg>
<seg id=849> Průzkumy provedené Světovou bankou v rozvojových zemích ukazují, že když jsou lidé požádáni, aby vyjmenovali tři věci, na nichž jim nejvíce záleží, vždy uvedou „pevné zdraví“. </seg>
<seg id=850> A klíčovým určujícím faktorem pevného zdraví je přístup k čisté vodě. </seg>
<seg id=851> Více než miliarda lidí po celém světě ho dnes nemá. </seg>
<seg id=852> V důsledku toho jsou stále náchylnější ke špatnému zdravotnímu stavu. </seg>
<seg id=853> Světová banka odhaduje, že do roku 2035 budou žít téměř tři miliardy lidí, téměř bez výjimky v rozvojových zemích, v podmínkách těžké nouze o vodu, zvláště budou-li shodou okolností bydlet v Africe, na Blízkém východě či v jihovýchodní Asii. </seg>
<seg id=854> To způsobí nejen očividné těžkosti, ale zároveň to zbrzdí hospodářský růst, který miliony lidí potřebují k tomu, aby vybředly z chudoby. </seg>
<seg id=855> V Latinské Americe nemá přístup k bezpečné vodě přibližně 15% obyvatel – což je zhruba 76 milionů lidí – a dalších 116 milionů postrádá přístup k sanitárním službám. </seg>
<seg id=856> V Africe a některých částech Asie jsou tato čísla ještě horší. </seg>
<seg id=857> V bohatých zemích čelí podobné situaci jen málo lidí. </seg>
<seg id=858> Občané těchto států se obecně těší službám zajišťujícím všechny potřeby související s vodou, od pití přes zavlažování až po kanalizaci. </seg>
<seg id=859> Kromě toho zde byly na zvládnutelnou úroveň omezeny i jiné problémy, například rizika spojená se záplavami. </seg>
<seg id=860> Bohaté průmyslové země včas a vydatně investovaly do vodní infrastruktury, institucí a vodohospodářských kapacit. </seg>
<seg id=861> Výsledkem je kromě zdravotního přínosu pro všechny také prokazatelná bilance hospodářského růstu; stačí se podívat na investice do vodní energie, aby člověk viděl pozitivní dopad vodohospodářských projektů na řadu ekonomik. </seg>
<seg id=862> Připusťme, že bohaté země mají jistou výhodu: těží z obecně mírného podnebí s pravidelnými dešti a relativně nízkým rizikem sucha či záplav. </seg>
<seg id=863> Přesto nejsou ani ony imunní vůči vodním živelným pohromám, jak nás naučilo zničení New Orleans hurikánem Katrina. </seg>
<seg id=864> Dopad podobných událostí na chudé země je ovšem daleko větší. </seg>
<seg id=865> Extrémní srážkové výkyvy, záplavy i sucha mohou mít obrovské sociální a ekonomické důsledky a znamenat rozsáhlé ztráty na životech. </seg>
<seg id=866> Pobřeží Mexického zálivu v Mexiku a středoamerických zemích podobné tragédie opakovaně zažívá, přičemž nejzranitelnější a nejneschopnější se s nimi vyrovnat jsou chudé komunity. </seg>
<seg id=867> Neméně bezútěšné příklady představují Etiopie a Jemen. </seg>
<seg id=868> Rozvojový potenciál Etiopie úzce souvisí se sezonními dešti, a tak značně kolísající dešťové srážky spolu s absencí infrastruktury podkopávají růst a činí z chudoby trvalý stav. </seg>
<seg id=869> Jediné sucho dokáže na dlouhou dobu snížit růstový potenciál o 10%. </seg>
<seg id=870> Pokud jde o Jemen, ten nemá žádné stálé zdroje povrchové vody; jeho obyvatelé jsou odkázáni výlučně na dešťové srážky, podzemní vodu a náhlé záplavy. </seg>
<seg id=871> Aby se rozvojové země posunuly kupředu, potřebují novou vodní infrastrukturu a lepší vodní hospodářství. </seg>
<seg id=872> Jakýkoliv přístup musí být šit na míru podmínkám dané země a potřebám jejích obyvatel, přičemž však neplatí žádné fundamentální omezení pro návrhy investic do rozvoje vodních zdrojů, které zajistí hmatatelný a brzký přínos pro místní komunity a životní prostředí. </seg>
<seg id=873> V některých zemích může nová vodní infrastruktura znamenat kanály, čerpací stanice a ochranné hráze. </seg>
<seg id=874> Jiné země zase mohou potřebovat hlubší vodní nádrže, větší počet moderních filtračních stanic nebo zdokonalené plány vodní dopravy. </seg>
<seg id=875> Všechny tyto prvky lze potenciálně navrhovat tak, aby zlepšovaly a rozšiřovaly zásobování vodou pro účely výroby energie, zavlažování a použití v domácnostech i průmyslu a současně představovaly pojistku proti suchu i ochranu před záplavami. </seg>
<seg id=876> Klíčem k úspěšnému navýšení investic do vodní infrastruktury jsou neméně navýšené investice do vodohospodářských institucí. </seg>
<seg id=877> Špatně spravovaná infrastruktura přispěje jen malou měrou ke zlepšení zdraví obyvatel či k podpoře hospodářského růstu, takže rozvoj vodních zdrojů musí jít ruku v ruce s vodohospodářstvím. </seg>
<seg id=878> Vodní infrastruktura se může a musí rozvíjet paralelně se zdravými institucemi, kvalitním řízením, obrovskou pozorností k životnímu prostředí a spravedlivou dělbou nákladů a přínosů. </seg>
<seg id=879> Strategie vodních investic, která sníží zranitelnost chudých a zajistí základní přístup k vodě pro všechny, bude vyžadovat na míru šité plánování a efektivní partnerství dárcovských zemí, vlád rozvojových států, soukromého sektoru a místních komunit. </seg>
<seg id=880> Delegáti Světového fóra o vodě budou mít dostatek příležitostí taková partnerství uzavřít či upevnit. </seg>
<seg id=881> Pokud se jim to podaří, bude to mít obrovský přínos pro chudé lidi z celého světa. </seg>
<seg id=882> Pět šoků pro Německo </seg>
<seg id=883> V posledních deseti letech je Německo nejpomaleji rostoucí ekonomikou v Evropské unii a Evropa nejpomaleji rostoucím kontinentem na světě. </seg>
<seg id=884> Mezi lety 1995 a 2005 zaznamená Německo růst o pouhých 14,6%, zatímco stará EU vzroste v průměru o 24%, USA o 39,9% a světová ekonomika o 45,6%. </seg>
<seg id=885> Proč si Německo vede tak špatně? </seg>
<seg id=886> Jedna teorie, k níž se hlásí i předseda německé vládní sociálnědemokratické strany Franz Müntefering, zní, že Německo je již tam, kde ostatní teprve chtějí být. </seg>
<seg id=887> Pomalý německý růst je podle něj známkou přirozené konvergence. </seg>
<seg id=888> Tato teorie však není přesvědčivá. </seg>
<seg id=889> Pokud jde o příjem na obyvatele, bylo Německo v poslední době předstiženo hned několika členskými zeměmi EU včetně Irska, Velké Británie, Nizozemska a Francie a stále roste pomaleji než všechny tyto země. </seg>
<seg id=890> Další, o něco přijatelnější teorie zní, že v průběhu posledních patnácti let postihlo Německo současně několik vnějších problémů či šoků. </seg>
<seg id=891> Vzhledem ke své strnulosti, rozsáhlému systému sociální péče a přeregulovanému trhu práce nedokázala země na tyto šoky reagovat a dostala se do potíží. </seg>
<seg id=892> Tato teorie se odvolává na hypotézu britského historika Arnolda Toynbeeho, podle něhož se impéria hroutí, protože nejsou s to reagovat na vnější výzvy. </seg>
<seg id=893> Prvním šokem bylo zintenzivnění globalizace, které přineslo spoustu nové konkurence s nízkou úrovní mezd. </seg>
<seg id=894> Ačkoliv je globalizace postupný proces, jakmile se do hry rozhodla vstoupit Čína, získal tento fenomén nový impulz. </seg>
<seg id=895> Čína je desetkrát větší než Japonsko a ani s Japonskem se nejednalo snadno. </seg>
<seg id=896> Když do hry vstoupilo Japonsko, ztratily konkurenční výhodu například německé přesné nástroje a optická zařízení. </seg>
<seg id=897> Druhým šokem byla integrace EU včetně rozšíření na sever a na jih. </seg>
<seg id=898> Odstranění vnitřních hranic EU přineslo všem zemím podstatné rozšíření trhu a možnost uplatnění množstevních úspor. </seg>
<seg id=899> To však pomohlo spíše malým než velkým evropským státům a pro Německo jakožto největší evropskou ekonomiku to znamenalo další konkurenci. </seg>
<seg id=900> Vezměme si například výrobce mobilních telefonů Nokia. </seg>
<seg id=901> Díky množstevním úsporám, které umožnil společný trh, dokázala Nokia plně využít své invence, zatímco německý Siemens se nedávno rozhodl opustit trh s mobilními telefony. </seg>
<seg id=902> Třetím šokem bylo euro, které přineslo rychlé sblížení dlouhodobých úrokových sazeb, jež se v některých zemích pohybovaly o pět až sedm procentních bodů nad německou úrovní. </seg>
<seg id=903> Mezinárodní investoři, kteří tak byli osvobozeni od rizika směnného kurzu, již od těchto zemí nepožadovali rizikovou prémii a byli ochotni poskytovat všem prostředky za stejně příznivých podmínek, jaké byly do té doby vyhrazeny pro Německo. </seg>
<seg id=904> To je dobré pro Evropu, poněvadž to pomáhá zlepšit alokaci kapitálu a stimuluje růst přesunem německých úspor do odlehlých a dříve znevýhodněných oblastí eurozóny. </seg>
<seg id=905> Pro německé zaměstnance, kteří by s tímto kapitálem také rádi spolupracovali, je však přínos tohoto procesu pochybný. </seg>
<seg id=906> Čtvrtým šokem bylo rozšíření EU na východ, které přineslo mimořádné obchodní a investiční příležitosti na východě, ale současně znamenalo silnou konkurenci levné pracovní síly. </seg>
<seg id=907> Mzdové náklady v deseti zemích, které v roce 2004 vstoupily do EU, činí v průměru pouhých 14% západoněmecké úrovně. </seg>
<seg id=908> Levná konkurence vedla ke značnému outsourcingu a off-shoringu, které udržely německé firmy konkurenceschopné pouze snížením poptávky po domácí pracovní síle. </seg>
<seg id=909> A jelikož ani německé odbory, ani německý sociální stát by neakceptovaly snižování mezd, byla výsledkem vyšší nezaměstnanost a pomalejší růst. </seg>
<seg id=910> Pátým šokem bylo sjednocení Německa, které je z ekonomického hlediska nezdarem. </seg>
<seg id=911> HDP na obyvatele v produktivním věku činilo v roce 1996 ve východní části Německa 61% západoněmecké úrovně, kdežto dnes dosahuje pouhých 59%. </seg>
<seg id=912> Pomalý růst východní části země sráží celoněmecký průměr, zatímco obrovská poptávka po veřejných prostředcích na východě zvyšuje veřejný dluh. </seg>
<seg id=913> Slabá fiskální pozice zase podkopává důvěru investorů, což má zřetelné dopady na hospodářský růst. </seg>
<seg id=914> Všech pět šoků představuje historický vývoj, který je dobrý pro svět jako celek, ale problematický pro Německo. </seg>
<seg id=915> Má-li země překonat problémy a pokračovat v růstu, bude muset zpružnit svůj trh práce. </seg>
<seg id=916> Pouze po úpravě mezd směrem dolů tak, aby se přizpůsobily novému mezinárodnímu prostředí, se mohou němečtí zaměstnanci stát znovu konkurenceschopnými, země se navrátit k vyšší zaměstnanosti a využívat svůj lidský kapitál na maximální kapacitu. </seg>
<seg id=917> Nová vláda, kterou voliči s největší pravděpodobností zvolí v září, bude stát před obtížným úkolem předestřít Němcům realitu a prosadit nezbytné reformy. </seg>
<seg id=918> Teprve pak se dozvíme, zda si Německo dokáže poradit s toynbeeovskou výzvou, které dnes čelí. </seg>
<seg id=919> Ponaučení z cunami </seg>
<seg id=920> Cunami, jež zpustošilo Asii a zapříčinilo velké ztráty na životech, nám přináší mnohá ponaučení. </seg>
<seg id=921> Když televize roznesla živé obrazy destrukce domů do celého světa, názorně se ukázala moc globalizace. </seg>
<seg id=922> Právě v takových chvílích se svět skutečně jeví jako globální vesnice. </seg>
<seg id=923> Samozřejmě, zdálo se, že poněkud déle trvalo, než se zprávy o rozsahu pohromy dostaly do texaského Crawfordu na ranč prezidenta Bushe. </seg>
<seg id=924> Nakonec se ale rozhodl přerušit dovolenou a nabídl pomoc, jejíž výše byla následně poopravena směrem vzhůru pod tlakem celosvětového soutěžení, které je příslibem naděje na pomoc pro všechny, kdo ji zoufale potřebují. </seg>
<seg id=925> Americká pomoc se přesto zdá skoupá v porovnání s částkami, jež nabídly země se zlomkem amerického hospodářského bohatství. </seg>
<seg id=926> Řídce osídlená Austrálie nabídla víc než dvojnásobek americké pomoci, Japonsko přislíbilo téměř o 50% víc a Evropa se zavázala věnovat pětinásobek. </seg>
<seg id=927> To mnohé pozorovatele vedlo k přemítání nad faktem, že nejbohatší stát světa je všeobecně v oblasti zahraniční pomoci nejlakomější – což je ještě zřetelnější ve srovnání se sumou, již utratí za válčení a obranu. </seg>
<seg id=928> Katastrofa byla mezinárodní, a proto bylo na místě, že se vůdčí role při koordinaci odstraňování následků pohromy ujala Organizace spojených národů. </seg>
<seg id=929> Spojené státy bohužel vyvinuly vlastní úsilí, široce vnímané jako další pokus o podrývání multilateralismu, a pokoušely se vést „hlavní skupinu“, která by program pomoci řídila, přičemž ignorovaly snahy probíhající v regionu a v OSN. </seg>
<seg id=930> Ať už byly důvody Ameriky jakékoliv, později se rozumně rozhodla připojit se k úsilí OSN. </seg>
<seg id=931> Fráze, že s vytvořením hlavní skupiny spěchala kvůli neexistenci jiných snah, jimiž si Bushova administrativa chtěla zachránit tvář, byly ponechány odeznít do ticha. </seg>
<seg id=932> Reakce některých zemí v regionu byla skutečně impozantní a prokázala, jak daleko už dospěly s budováním schopných a účinných vlád. </seg>
<seg id=933> Bylo pamatováno na bezpočet drobností: Thajsko do postižené části země letecky přepravilo velvyslance, aby napomohlo péči o potřeby cizích státních příslušníků, těm, kdo přišli o peníze a pasy, pomohlo s návratem domů, poskytlo zdravotní péči raněným, zavedlo metody identifikace těl a vypořádalo se s potížemi plynoucími z nedostatku pytlů na těla a chladicích zařízení. </seg>
<seg id=934> Země jako Thajsko, které cítily, že se dokáží s finančními nároky vypořádat samy, požádaly, aby pomoc směřovala k ostatním. </seg>
<seg id=935> O jedno však přece požádaly: o snížení celních překážek a lepší přístup na zahraniční trhy. </seg>
<seg id=936> Nežádaly o dary, jen o příležitost si vydělat. </seg>
<seg id=937> Odpovědí, přinejmenším do chvíle, kdy tento komentář píšu, bylo většinou hrobové ticho. </seg>
<seg id=938> Na druhou stranu skupina G7 skutečně významně přispěla nabídkou odpuštění dluhů. </seg>
<seg id=939> To je důležité zejména pro Indonésii, která musí splácet úroky z dluhu ve výši 132 miliard USD (přičemž 70 miliard USD dluží veřejným věřitelům nebo na ně poskytly záruky vládní úřady). </seg>
<seg id=940> Toto dluhové břemeno by i bez cunami bylo ohromnou brzdou rozvoje, až se země konečně zotaví z důsledků finanční krize z roku 1997. </seg>
<seg id=941> Ba existují pádné důvody pro to, aby k odpuštění indonéských dluhů došlo tak jako tak, neboť velká část zadlužení vznikla kvůli půjčkám, jež si brala zkorumpovaná Suhartova vláda. </seg>
<seg id=942> Poskytovatelé půjček věděli nebo měli vědět, že ne všechny peníze byly určeny na pomoc indonéskému rozvoji. </seg>
<seg id=943> Navíc určitá část dluhu vznikla jako součást krize z let 1997 až 1998, kterou zhoršily a prohloubily politiky, jež zemi vnutil MMF. </seg>
<seg id=944> Nikdo nepředstírá, že dokážeme odvrátit nebo změnit síly přírody. </seg>
<seg id=945> Musíme se spíš naučit se s nimi umět vypořádat. </seg>
<seg id=946> Objevilo se volání po dokonalejších systémech včasného varování před cunami. </seg>
<seg id=947> V jedné oblasti, totiž globálním oteplování, jsme už ale včasné varování dostali. </seg>
<seg id=948> Většina zemí si to uvědomila a sjela se v Riu a Kjótu, aby něco podnikla – není to sice dostačující, ale Kjótský protokol byla zamýšlen jen jako začátek. </seg>
<seg id=949> Žel bohu, globální oteplování zřejmě zničí právě některé ze zemí, jež zpustošilo cunami. </seg>
<seg id=950> Nízko položené ostrovy jako Maledivy zmizí pod hladinou oceánu. </seg>
<seg id=951> Stále ještě nejsme globální vesnice. </seg>
<seg id=952> Po počátečním zpochybňování existence vědeckých důkazů svědčících o problému teď největší znečišťovatel na světě, Spojené státy, jednoduše odmítá cokoliv proti němu dělat (kromě hlásání dobrovolného omezování – které ovšem není příliš vidět, tedy přinejmenším v Americe ne). </seg>
<seg id=953> Mezinárodní společenství teprve musí přijít na to, co dělat s nepřizpůsobivým členem, který nedokáže žít v souladu s odpovědností globálního občana. </seg>
<seg id=954> Optimisté tvrdí, že technika problém vyřeší. </seg>
<seg id=955> Realisté poukazují na to, že v dlouhém souboji mezi životním prostředím a technikou zatím, jak se zdá, technika prohrává. </seg>
<seg id=956> Příroda, jak jsme se ponaučili z cunami, má svůj vlastní časový plán. </seg>
<seg id=957> Jestliže se nenaučíme jej respektovat, ujede nám vlak. </seg>
<seg id=958> Nakolik přesní jsou vaši milovaní experti? </seg>
<seg id=959> Každý den nás různí experti bombardují svými názory na tak rozmanitá témata, jakou jsou iráčtí povstalci, bolivijští pěstitelé koky, evropští centrální bankéři a severokorejské politbyro. </seg>
<seg id=960> Jak velkou důvěryhodnost bychom však měli názorům expertů přiznávat? </seg>
<seg id=961> Optimistický pohled na věc vypadá tak, že dokud budou lidé prodávající odborné názory urputně soupeřit o pozornost náročných zákazníků (tedy hromadných sdělovacích prostředků), zajistí kontrolu kvality tržní mechanismy. </seg>
<seg id=962> Vědci pronikající na názorové stránky novin nebo do televize a rádia musí mít za sebou hodnověrnou minulost, jinak by byli odseparováni. </seg>
<seg id=963> Skeptikové nicméně varují, že masmédia diktují hlasům, které slyšíme, a racionální debata je zajímá méně než snaha vyhovět oblíbeným předsudkům. </seg>
<seg id=964> V důsledku toho nemusí být věhlas v přímé, ale naopak v nepřímé úměře k dlouhodobé přesnosti. </seg>
<seg id=965> Až donedávna nikdo nevěděl, který z těchto táborů má pravdu, poněvadž nikdo nepočítal skóre. </seg>
<seg id=966> Výsledky dvacetiletého výzkumného projektu však dnes naznačují, že blíže k pravdě mají skeptikové. </seg>
<seg id=967> Podrobněji tento projekt popisuji ve své knize Odborný politický úsudek: Jak dobrý je? </seg>
<seg id=968> A jak to můžeme vědět? </seg>
<seg id=969> Základní myšlenka spočívala v tom, že stovky expertů dostaly zadání předpovědět osud desítek různých zemí a poté se hodnotila přesnost jejich předpovědí. </seg>
<seg id=970> Přitom zjišťujeme, že sdělovací prostředky nejenže nedokážou mylné názory odfiltrovat, ale mnohdy je dokonce upřednostňují, zvláště když je pravda příliš komplikovaná, než aby se dala úhledně zabalit. </seg>
<seg id=971> Důkazy spadají do dvou kategorií. </seg>
<seg id=972> Za prvé platí – jak varovali skeptikové –, že když hordy autorit bojují o místo na výsluní, cítí mnohé z nich pokušení tvrdit, že vědí více, než ve skutečnosti vědí. </seg>
<seg id=973> Nejspolehlivějšími v přehánění jsou tzv. kibicové vzmachu a krachu. </seg>
<seg id=974> V letech 1985 až 2005 učinili přehnaně optimističtí kibicové vzmachu desetileté předpovědi, které přeháněly vyhlídky na významné změny k lepšímu jak na finančních trzích (např. hodnota indexu Dow Jones Industrial Average ve výši 36 000 bodů), tak i ve světové politice (např. klid na Blízkém východě a dynamický růst v subsaharské Africe). </seg>
<seg id=975> Růžovým scénářům přisoudili pětašedesátiprocentní pravděpodobnost, zatímco ve skutečnosti se tyto scénáře naplnily pouze v 15% případů. </seg>
<seg id=976> Kibicové krachu si ve stejném období vedli ještě hůře než optimisté, když přeháněli pravděpodobnost změn k horšímu všude tam, kde kibicové vzmachu zdůrazňovali pozitivní obrat, a také na několika dalších místech (stále čekám na blížící se rozpad Kanady, Nigérie, Indie, Indonésie, Jihoafrické republiky, Belgie a Súdánu.) </seg>
<seg id=977> Černým scénářům přisuzovali sedmdesátiprocentní pravděpodobnost, přičemž ve skutečnosti se naplnily pouze ve 12% případů. </seg>
<seg id=978> A za druhé – opět v souladu s tím, před čím skeptikové varovali – jsou přehánějící experti za své omyly jen zřídkakdy trestáni. </seg>
<seg id=979> Média naopak „přeháněčům“ věnují až marnotratnou pozornost a jejich střízlivější kolegy opomíjejí. </seg>
<seg id=980> V ostrých rysech tento proces uvidíme, když budeme spolu s filozofem sirem Isaiahem Berlinem klasifikovat experty jako „ježky“, nebo „lišky“. </seg>
<seg id=981> Ježci jsou myslitelé, kteří milují převratné nápady a velkolepé teorie: libertarianismus, marxismus, environmentalismus atd. </seg>
<seg id=982> Jejich sebejistota může být nakažlivá. </seg>
<seg id=983> Vědí, jak během argumentace „přikládat pod kotel“ výčtem důvodů, proč oni mají pravdu a ostatní se mýlí. </seg>
<seg id=984> Tím si získávají mediální uznání. </seg>
<seg id=985> Nepoznají však, kdy mají šlápnout na mentální brzdu a připustit i jiné názorové hledisko. </seg>
<seg id=986> Své teorie berou příliš vážně. </seg>
<seg id=987> Výsledek: ježci se dopouštějí většího počtu chyb, ale zároveň nastřádají více odkazů v Googlu. </seg>
<seg id=988> Lišky nejsou tak přímočaré a své ideologické nadšení dokážou lépe krotit. </seg>
<seg id=989> I při ostrých debatách se spokojují s vleklou nejistotou, kdo má vlastně pravdu, připouštějí mezery ve svých vědomostech a uznávají legitimitu protikladných názorů. </seg>
<seg id=990> Své rozhovory okořeňují jazykovými kvalifikátory, jež omezují důsažnost jejich argumentace: slovy jako „ale“, „avšak“, „ačkoliv“. </seg>
<seg id=991> A protože se vyhýbají přehnanému zjednodušování, dopouštějí se lišky méně chyb. </seg>
<seg id=992> Často do jisté míry souhlasí s ježky, avšak poté celou věc zkomplikují: „Ano, můj kolega má pravdu, že je saúdská monarchie zranitelná, ale mějme na paměti, že převraty jsou vzácné a vláda disponuje mnoha prostředky, jak umlčet opozici.“ </seg>
<seg id=993> Představte si, že vaše práce vedoucího mediálního pracovníka závisí na tom, zda se vám podaří rozšířit okruh diváků. </seg>
<seg id=994> Koho si vyberete: experta, který vyvažuje protichůdné argumenty a nakonec dospěje k závěru, že nejpravděpodobnějším výsledkem je pokračování dosavadního stavu, anebo experta, jenž přiková diváky na židle výroky o radikálních islamistech, kteří uchvátí moc a způsobí prudké zvýšení cen ropy? </seg>
<seg id=995> Stručně řečeno se právě ty kvality, díky nimž jsou lišky tak přesné, zároveň podepisují na jejich menší oblibě. </seg>
<seg id=996> Nesmlouvaví skeptikové na tomto místě vítězoslavně zaburácejí, že máme taková média, jaká si zasloužíme. </seg>
<seg id=997> To však není fér. </seg>
<seg id=998> Žádná společnost zatím nevytvořila všeobecně uznávanou metodu, jak měřit úspěšnost expertokracie. </seg>
<seg id=999> Dokonce i občané, kteří si cení přesnosti, mají jen malou možnost dozvědět se, že když přepínají kanál z nudných lišek na charismatické ježky, pak tuto přesnost obětují. </seg>
<seg id=1000> Zde je tedy skromný návrh, který se týká všech demokracií: tržiště myšlenek funguje lépe, pokud občané lépe vidí kompromis mezi přesností a zábavností nebo mezi přesností a stranickou loajalitou. </seg>
<seg id=1001> Není snad pravděpodobné, že by si raději přečetli názor experta s vyšší dosavadní úspěšností? </seg>
<seg id=1002> Pokud ano, pak by si experti mohli zvyknout na zodpovědnost tím, že by projevovali větší pokoru, a politická debata by mohla začít znít méně hašteřivě. </seg>
<seg id=1003> Přiznejme, že není snadné vytvořit takové metody poměřování, které by byly věrohodné v celém spektru rozumných názorů. </seg>
<seg id=1004> Ve světě, kde jsou – řečeno s Yeatsem – „ti nejhorší plní vášnivé horlivosti a ti nejlepší postrádají veškeré přesvědčení“, to však za pokus stojí. </seg>
<seg id=1005> Jak dále s Evropou? </seg>
<seg id=1006> Rok 2005 byl pro Evropu v mnoha ohledech annus horibilis. </seg>
<seg id=1007> Začal dobře, když španělští voliči schválili návrh ústavy Evropské unie, ale záhy poté ztrpkl, když jej francouzští a holandští voliči zavrhli. </seg>
<seg id=1008> Tato referenda částečně odrážela nespokojenost s domácí politikou a částečně zklamání ze způsobu, jakým vlády přistupují k evropským záležitostem. </seg>
<seg id=1009> Také vlády promptně přispěly svou troškou do mlýna. </seg>
<seg id=1010> Pár dní po referendech se nedokázaly dohodnout na rozpočtu EU na léta 2007-13. </seg>
<seg id=1011> Mezi francouzskými a britskými představiteli se přitom rozhořel vzrušený spor, který rozvrátil následný summit, než se Británie v červenci ujala šestiměsíčního rotujícího předsednictví EU. </seg>
<seg id=1012> Za normálních okolností využívají země předsednictví EU k tomu, aby prokázaly svou schopnost řešit problémy a posouvat unii vpřed. </seg>
<seg id=1013> Británie však k počátku prosince setrvává v nečinnosti. </seg>
<seg id=1014> Kromě toho, že pohřbila návrh ústavy, se také do značné míry vyhýbala rozpočtové otázce. </seg>
<seg id=1015> Naděje, že se jí v letošním roce podaří dosáhnout schválení rozpočtu, jsou nepatrné, a pokud se tento spor brzy nevyřeší, unie nebude mít do roku 2007 provozní rozpočet. </seg>
<seg id=1016> A i kdyby byl rozpočet přijat, rakouské předsednictví, které začíná 1. ledna, rozhodně nebude mít nouzi o skličující záležitosti. </seg>
<seg id=1017> Nejhlubším problémem je neschopnost Evropy růst rychlejším než hlemýždím tempem a poskytnout svým občanům pracovní místa. </seg>
<seg id=1018> To se týká zejména „velké trojky“ – Francie, Německa a Itálie –, která vytváří 70% evropského HDP. </seg>
<seg id=1019> Společnou reakcí přijatou v roce 2000 se stala „lisabonská strategie“, jejímž cílem je vytvořit z EU do roku 2010 „nejdynamičtější a nejkonkurenceschopnější znalostní ekonomiku na světě“. </seg>
<seg id=1020> Realističtěji řečeno má poskytnout vládám pobídky k provedení reforem, které budou stimulovat hospodářský růst a produktivitu. </seg>
<seg id=1021> To znamená umlčet bezpočet zájmových skupin – od průmyslových lobby přes odbory až po zakořeněnou byrokracii –, které (zatím) úspěšně brání svá hájemství. </seg>
<seg id=1022> Strategie je založena na „kolegiálním tlaku“ – vlády jmenují a pranýřují své protějšky, které nečiní dostatečný pokrok. </seg>
<seg id=1023> V praxi se však z kolegiálního tlaku stalo kolegiální spiklenectví. </seg>
<seg id=1024> Když se vedoucí představitelé členských zemí EU na jaře sešli, aby vyhodnotili dosavadní pokrok, s lítostí připustili, že cíl lisabonské strategie se pravděpodobně nepodaří naplnit. </seg>
<seg id=1025> To nejlepší, co by nyní mohli učinit, by bylo odhodit masku strategie a pokračovat v řešení ostatních problémů. </seg>
<seg id=1026> Hostitelem summitu z roku 2000 byl bohužel José Manuel Barroso, tehdejší premiér Portugalska a současný předseda Evropské komise, který na lisabonskou strategii vsadil své předsednictví. </seg>
<seg id=1027> Očekávejme tedy, že bude její naplnění zoufale prosazovat. </seg>
<seg id=1028> Jednou z mála dobrých myšlenek obsažených v lisabonské strategii bylo odstranění bariér obchodu v oblasti služeb. </seg>
<seg id=1029> Vnitroevropskou konkurenci ve službách svazuje nesčíslné množství národních předpisů, které například striktně vymezují podmínky, za nichž se člověk může stát kadeřníkem či instalatérem. </seg>
<seg id=1030> Jedním z určujících rysů posledních desetiletí je prudké zvýšení produktivity v oblasti služeb v USA; v Evropě se nic takového nestalo. </seg>
<seg id=1031> Hádejte proč. </seg>
<seg id=1032> Jelikož služby tvoří 70% evropského HDP, potenciální dopad zvýšené konkurence v této oblasti by byl značný. </seg>
<seg id=1033> Odbourání ochrany je však vždy politicky obtížné. </seg>
<seg id=1034> Evropská komise předložila svůj návrh v roce 2005 – právě když byla k hlasování předkládána ústava. </seg>
<seg id=1035> Není tedy překvapivé, že návrh byl rychle uložen k ledu. </seg>
<seg id=1036> Vzhledem k faktu, že se ho bezpočet soukromých zájmových skupin snaží rozředit tak, aby ztratil jakýkoliv význam, bude bitva o něj v roce 2006 představovat nedílnou součást agendy EU. </seg>
<seg id=1037> Zároveň Evropa znovu blokuje pokrok kola jednání o světovém obchodu z Dauhá, když její zemědělská lobby bojuje za zachování svých dotací. </seg>
<seg id=1038> Mnohé vlády se svých zemědělců obávají natolik, že nevidí jinou možnost než za každou cenu lpět na svém stanovisku. </seg>
<seg id=1039> Evropa se dohodla na jednotné obchodní politice. </seg>
<seg id=1040> Avšak pokud jsou neshody tak hluboké jako v otázce zemědělství, nemůže existovat takový kompromis, který by umožňoval úspěšné vyjednávání. </seg>
<seg id=1041> Existuje jen málo důvodů k optimismu. </seg>
<seg id=1042> A jak dále s ECB, která po 30 měsících vyčkávání jen poposunula úrokové sazby o 0,25% výše? </seg>
<seg id=1043> Experti se mohou lišit v názoru, zda byl tento krok předčasný, ale nikdo nesouhlasí s mnoha politickými předáky, kteří argumentují tím, že toto drobné zvýšení zadusí nesměle obnovený ekonomický růst. </seg>
<seg id=1044> Ráznost politických útoků na ECB by mohla rozpoutat nebezpečnou diskusi o omezení její nezávislosti. </seg>
<seg id=1045> Takový krok je sice vyloučen – vyžadoval by totiž změnu smlouvy o Evropské unii –, ale i současný šum je nezdravý. </seg>
<seg id=1046> Rozptyluje ECB, posiluje dojem, že Evropa je špatná, a co je ještě důležitější, neefektivní vlády využijí této instituce jako obětního beránka vlastních neúspěchů. </seg>
<seg id=1047> Očekávejme ještě silnější tepání ECB. </seg>
<seg id=1048> Zasekla se tedy Evropa? </seg>
<seg id=1049> Současný tým vedoucích představitelů je obrovským zklamáním. </seg>
<seg id=1050> Jak ovšem tito předáci stárnou, mohlo by se na konci tunelu objevit trochu světla. </seg>
<seg id=1051> V Německu je kancléřka Angela Merkelová v otázce Evropy očividně pozitivnější a proreformnější než její předchůdce, avšak svazuje ji velká koalice. </seg>
<seg id=1052> Ve Francii prezident Jacques Chirac, toto ztělesnění vůdce v zajetí svých lobby, nemohoucně klopýtá k roku 2007, kdy mu končí volební období. </seg>
<seg id=1053> Oba čelní uchazeči o nástupnictví, Dominique de Villepin a Nikolas Sarkozy, oba členové vlády, spolu soutěží o reformní agendu, avšak předvolební léta nepodněcují smělé kroky. </seg>
<seg id=1054> Itálie se zase musí rozhodnout, zda nahradí premiéra Silvia Berlusconiho, který neprojevil žádný zájem o reformy ani o evropské záležitosti, opatrným Romanem Prodim, bývalým předsedou Evropské komise. </seg>
<seg id=1055> Tony Blair, tento kdysi zapálený stoupenec Evropy (přinejmenším na nenáročné britské poměry), možná bude muset nakonec předat moc Gordonu Brownovi, který se proslavil chladným postojem k evropské integraci. </seg>
<seg id=1056> Naštěstí stála Británie vždy poněkud stranou. </seg>
<seg id=1057> Pokud tedy na konci tunelu vůbec existuje nějaké světlo, možná se rozsvítí až v roce 2007 po francouzských volbách. </seg>
</DOC>
</refset>
